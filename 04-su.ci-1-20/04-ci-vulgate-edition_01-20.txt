<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Printed edition: Ācārya 1938: Cikitsāsthāna</title>
      </titleStmt>

      <publicationStmt>
        <authority>SARIT: Search and Retrieval of Indic Texts</authority>
        <idno>2014-06-24</idno>
        <availability status="restricted">
          <p>Copyright Notice</p>
          <p>Copyright (C) Tsutomu Yamashita and Yasutaka Muroya and SARIT. </p>
          <p>
            <ref target="http://creativecommons.org/licenses/by-sa/3.0/" type="licence"
              >Distributed by <ref target="http://sarit.indology.info" type="url"
                >SARIT</ref> under a Creative Commons Attribution-ShareAlike 3.0 Unported
              License. </ref>
          </p>
          <p>Under this licence, you are free<list>
              <item>to Share — to copy, distribute and transmit the work</item>
              <item>to Remix — to adapt the work </item>
            </list>
          </p>
          <p>Under the following conditions:</p>
          <p>
            <list>
              <item>Attribution — You must attribute the work in the manner specified by
                the author or licensor (but not in any way that suggests that they endorse
                you or your use of the work)|</item>
              <item>Share Alike — If you alter, transform, or build upon this work, you
                may distribute the resulting work only under the same or similar license
                to this one|</item>
            </list>
          </p>
          <p>More information and fuller details of this license are given on the Creative
            Commons website|</p>
          <p>SARIT assumes no responsibility for unauthorised use that infringes the
            rights of any copyright owners, known or unknown|</p>
        </availability>
        <date>2013-2016</date>
      </publicationStmt>

      <notesStmt>
        <note type="footnote">Suśrutasaṃhitā (without commentaries) transcribed by Tsutomu
          Yamashita and Yasutaka Muroya on the basis of Y. T. Ācārya 's 1931 and 1938
          Bombay editions</note>
      </notesStmt>



      <sourceDesc>

        <bibl>
          <title>The Suśrutasaṃhitā of Suśruta, with the Nibandhsangraha Commentary of Śrī
            Ḍalhaṇācārya|</title>
          <editor>Yādavaśarman Trivikramātmaja Ācārya</editor>
          <publisher>Pāndurang Jāvaji</publisher>
          <pubPlace>Bombay</pubPlace>
          <date>1931</date>
          <edition>Revised second edition</edition>
          <note type="footnote">The sūtrasthāna (SS.1) and śārīrasthāna (SS.3) of this
            SARIT edition are mainly based on this edition|</note>
          <note type="footnote">This SARIT edition omits the commentarial material from
            this edition|</note>
        </bibl>

        <bibl>
          <title>Suśrutasamhitā of Suśruta with the Nibandhasaṅgraha Commentary of Śrī
            Ḍalhanāchārya and the Nyāyacandrikā Pañjikā of Śrī Gayadāsāchārya on
            Nidānasthāna, edited from the begining to the 9th ādhyāya of Cikitsāsthāna by
            Vaidya Jādavji Trikamji Āchārya and the rest by Nārāyaṇ Rām Āchārya</title>
          <!-- <editor role="sections:1.1-4.9">Yādavaśarman Trivikramātmaja Ācāryā</editor>
 <editor role="sections:4.10-6.66">Nārāyaṇ Rām Āchārya</editor>-->
          <publisher>Nirṇaya Sāgar Press</publisher>
          <pubPlace>Bombay</pubPlace>
          <date>1938</date>
          <edition>Reprint edition Varanasi |Delhi: Chaukhambha Orientalia,
            1992|</edition>
          <note>The nidānasthāna (SS.2), cikitsāsthāna (SS.4) , kalpasthāna (SS.5) and
            uttaratantra (SS.6) are based on this edition</note>
          <note>This SARIT edition omits the commentarial material from this
            edition|</note>
        </bibl>

        <msDesc xml:id="Sanskrit" xml:lang="en">
          <msIdentifier>
            <idno type="siglum">A</idno>
          </msIdentifier>
        </msDesc>
      </sourceDesc>

    </fileDesc>
    <revisionDesc>
      <change when="2021-05-12" who="Dominik Wujastyk">Word-spacing etc. Footnote marker
        to *|</change>
      <change when="2021-10-03" who="Deepro Chakraborty">Updates to 4.39</change>
      <change when="2023-03-23" who="Dominik Wujastyk">Added 4.9.40 - 4.11.9 that had
        somehow gone missing.</change>

    </revisionDesc>
  </teiHeader>
  <text xml:lang="sa-Latn">

    <body>

      <div n="4" type="sthāna">

        <head>cikitsāsthānaṃ</head>

        <div n="1" type="adhyāya">
          <head>prathamo 'dhyāyaḥ |</head>
          <l xml:id="SS.4.1.1"><label>4.1.1</label> athāto dvivraṇīyaṃ cikitsitaṃ
            vyākhyāsyāmaḥ || </l>

          <l xml:id="SS.4.1.2"><label>4.1.2</label> yathovāca bhagavān dhanvantariḥ || </l>

          <l xml:id="SS.4.1.3"><label>4.1.3</label> dvau vraṇau bhavataḥ śārīra, āgantuś
            ca | tayoḥ śārīraḥ pavanapittakaphaśoṇitasannipātanimittaḥ; āgantur api
              puruṣa<pc> </pc>paśu<pc> </pc>pakṣi<pc> </pc>vyāla<pc
              > </pc>sarīsṛpa<pc> </pc>prapatanapīḍana<pc> </pc>prahārāgnikṣāra<pc
              > </pc>viṣa<pc> </pc>tīkṣṇauṣadha<pc> </pc>śakala<pc
              > </pc>kapālaśṛṅgackreṣuparaśuśaktikuntādyāyudhābhighāta<pc> </pc>nimittaḥ |
            tatra tulye vraṇasāmānye dvikāraṇotthānaprayojanasāmarthyād dvivraṇīya ity
            ucyate || </l>

          <l xml:id="SS.4.1.4"><label>4.1.4</label> sarvasminn evāgantuvraṇe tatkālam eva
            kṣatoṣmaṇaḥ prasṛtasyopaśamārthaṃ ceti śleṣmaśoṇitābhyāṃ,
            sphuraṇatodadāhadhūmāyanaprāyaḥ pītatanuraktasrāvī ceti vātapittaśoṇitebhyaḥ,
            kaṇḍūsphuraṇacumacumāyamānaprāyaḥ pāṇḍughanaraktāsrāvī ceti
            vātaśleṣmaśoṇitebhyaḥ, dāhapākarāgakaṇḍūprāyaḥ pāṇḍughanaraktāsrāvī ceti
            pittaśleṣmaśoṇitebhyaḥ, trividhavarṇavedanāsrāvaviśeṣopetaḥ
            pavanapittakaphebhyaḥ,
            nirdahananirmathanasphuraṇatodadāhapākarāgakaṇḍūsvāpabahulo
            nānāvarṇavedanāsrāvaviśeṣopetaḥ pavanapittakaphaśoṇitebhyaḥ, jihvātalābho
            mṛduḥ snigdhaḥ ślakṣṇo vigatavedanaḥ suvyavasthito nirāsrāvaś ceti śuddho
            vraṇa iti || </l>

          <l xml:id="SS.4.1.5"><label>4.1.5</label> doṣopaplavaviśeṣaḥ punaḥ samāsataḥ
            pañcadaśaprakāraḥ, prasaraṇasāmarthyāt, yathokto vraṇapraśnādhikāre;
            śuddhatvāt ṣoḍaśaprakāra ity eke|| </l>

          <l xml:id="SS.4.1.6"><label>4.1.6</label> tasya lakṣaṇaṃ dvividhaṃ sāmānyaṃ,
            vaiśeṣikaṃ ca| tatra sāmānyaṃ ruk| vraṇa gātravicūrṇane, vraṇayatīti vraṇaḥ|
            viśeṣalakṣaṇaṃ punarvātādiliṅgaviśeṣaḥ|| </l>

          <l xml:id="SS.4.1.7"><label>4.1.7</label> tatra śyāvāruṇābhastanuḥ śītaḥ
            picchilo 'lpasrāvī rūkṣaścaṭacaṭāyanaśīlaḥ sphuraṇāyāmatodabhedavedanābahulo
            nirmāṃsaśceti vātāt, kṣiprajaḥ pītanīlābhaḥ kiṃśukodakābhoṣṇasrāvī
            dāhapākarāgavikārakārī pītapiḍakājuṣṭaśceti pittāt, pratatacaṇḍakaṇḍūbahulaḥ
            sthūlauṣṭhaḥ stabdhasirāsnāyujālāvatataḥ kaṭhinaḥ pāṇḍvavabhāso mandavedanaḥ
            śuklaśītasāndrapicchilāsrāvī guruśceti kaphāt, pravāladalanicayaprakāśaḥ
            kṛṣṇasphoṭapiḍākājālopacitasturaṅgasthānagandhiḥ savedano dhūmāyanaśīlo
            raktasrāvī pittaliṅgaśceti raktāt, todadāhadhūmāyanaprāyaḥ
            pītāruṇābhastadvarṇasrāvī ceti vātapittābhyāṃ, kaṇḍūyanaśīlaḥ sanistodo rūkṣo
            gururdāruṇo muhurmuhuḥ śītapicchilālpasrāvī ceti vātaśleṣmabhyāṃ, guruḥ sadāha
            uṣṇaḥ pītapāṇḍusrāvī ceti pittaśleṣmabhyāṃ, rūkṣastanustodabahulaḥ supta iva
            ca raktāruṇābhastadvarṇāsrāvī ceti vātaśoṇitābhyāṃ, ghṛtamaṇḍābho
            mīnadhāvanatoyagandhirmṛdurvisarpyuṣṇakṛṣṇasrāvī ceti pittaśoṇitābhyāṃ, rakto
            guruḥ snigdhaḥ picchilaḥ kaṇḍūprāyaḥ sthiro saraktapāṇḍusrāvī ceti
            śleṣmaśoṇitābhyāṃ, sphuraṇatodadāhadhūmāyanaprāyaḥ pītatanuraktasrāvī ceti
            vātapittaśoṇitebhyaḥ, kaṇḍūsphuraṇacumacumāyamānaprāyaḥ pāṇḍughanaraktāsrāvī
            ceti vātaśleṣmaśoṇitebhyaḥ, dāhapākarāgakaṇḍūprāyaḥ pāṇḍughanaraktāsrāvī ceti
            pittaśleṣmaśoṇitebhyaḥ, trividhavarṇavedanāsrāvaviśeṣopetaḥ
            pavanapittakaphebhyaḥ,
            nirdahananirmathanasphuraṇatodadāhapākarāgakaṇḍūsvāpabahulo
            nānāvarṇavedanāsrāvaviśeṣopetaḥ pavanapittakaphaśoṇitebhyaḥ, jihvātalābho
            mṛduḥ snigdhaḥ ślakṣṇo vigatavedanaḥ suvyavasthito nirāsrāvaśceti śuddho vraṇa
            iti|| </l>


          <l xml:id="SS.4.1.8"><label>4.1.8</label> tasya vraṇasya paṣṭirupakramā bhavanti
            | tad yathā apatarpaṇamālepaḥ pariṣeko 'bhyaṅgaḥ svedo vimpālanam upanāhaḥ
            pācanaṃ visrāvaṇaṃ sneho vamanaṃ virecanaṃ chedanaṃ bhedanaṃ dāraṇaṃ lekhanam
            eṣaṇam āharaṇaṃ vyadhanaṃ visrāvaṇaṃ sīvanaṃ sandhānaṃ pīḍanaṃ śoṇitāsthāpanaṃ
            nirvāpaṇam utkārikā kaṣāyo vartiḥ kalkaḥ sarpistailaṃ rasakriyā 'vacūrṇanaṃ
            vraṇadhūpanam utsādanam avasādanaṃ mṛdukarma dāruṇakarma kṣārakarmāgnikarma
            kṛṣṇakarma pāṇḍukarma pratisāraṇaṃ romasañjananaṃ lomāpaharaṇaṃ
            bastikarmottarabastikarma bandhaḥ patradānaṃ kṛmighnaṃ bṛṃhaṇaṃ viṣaghnaṃ
            śirovirecanaṃ nasyaṃ kavaladhāraṇaṃ dhūmo madhusārpir yantram āhāro
            rakṣāvidhānam iti || </l>

          <l xml:id="SS.4.1.9"><label>4.1.9</label> teṣu kaṣāyo vartiḥ kalkaḥ sarpistailaṃ
            rasakriyā 'vacūrṇanam iti śodhanaropaṇāni, teṣv aṣṭau śastrakṛtyāḥ,
            śoṇitāsthāpanaṃ kṣāro 'gnir yantram ahāro rakṣāvidhānaṃ bandhavidhānaṃ
            coktāni,
            snehasvedanavamanavirecanabastyuttarabastiśirovirecananasyadhūmakavalaghāraṇānyanyatra
            vakṣyāmaḥ, yad anyad avaśiṣṭam upakramajātaṃ tad iha vakṣyate || </l>

          <l xml:id="SS.4.1.10"><label>4.1.10</label> ṣaḍvidhaḥ prāgupadiṣṭaḥ śophaḥ,
            tasyaikādaśopakramā bhavanty apatarpaṇādayo virecanāntāḥ; te ca viśeṣeṇa
            śothapratīkāre vartante, vraṇabhāvam āpannasya ca na virudhyante; śeṣās tu
            prāyeṇa vraṇapratīkārahetava eva || </l>

          <l xml:id="SS.4.1.11"><label>4.1.11</label> apatarpaṇamādya upakramaḥ; eṣa
            sarvaśophānāṃ sāmānyaḥ pradhānatamaś ca || </l>

          <l xml:id="SS.4.1.12"><label>4.1.12</label> bhavanti cātra
            doṣocchrāyopaśāntyarthaṃ doṣānaddhasya dehinaḥ | avekṣya doṣaṃ prāṇaṃ ca
            kāryaṃ syād apatarpaṇam || </l>

          <l xml:id="SS.4.1.13"><label>4.1.13</label>
            ūrdhvamārutatṛṣṇākṣunmukhaśoṣaśramānvitaiḥ |
            <caesura/>
             na kāryaṃ garbhiṇīvṛddhabāladurbalabhīrubhiḥdhyāme sarakte vedanāvati || </l>

          <l xml:id="SS.4.1.14"><label>4.1.14</label> śopheṣūtthitamātreṣu
            vraṇeṣūgrarujeṣu ca| yathāsvairauṣadhairlepaṃ pratyekaśyena kārayet|| </l>

          <l xml:id="SS.4.1.15"><label>4.1.15</label> yathā pravajvalite veśmanyambhasā
            paribecanam| kṣipraṃ praśamayatyagnimevamālepanaṃ rujaḥ|| </l>

          <l xml:id="SS.4.1.16"><label>4.1.16</label> prahlādane śodhane ca śophasya
            haraṇe tathā| utsādane ropaṇe ca lepaḥ syāt tu tadarthakṛt|| </l>

          <l xml:id="SS.4.1.17"><label>4.1.17</label> vātaśophe tu vedanopaśamārthaṃ
            sarpistailadhānyāmlamāṃsarasavātaharauṣadhaniṣkvāthairaśītaiḥ pariṣekān
            kurvīta, pittaraktābhighātaviṣanimitteṣu
            kṣīraghṛtamadhuśarkarodakekṣurasamadhurauṣadhakṣīravṛkṣaniṣkvāthairanuṣṇaiḥ
            pariṣekān kurvīta, śleṣmaśophe tu
            tailamūtrakṣārodakasurāśuktakaphaghnauṣadhaniṣkvāthairaśītaiḥ pariṣekān
            kurvīta|| </l>

          <l xml:id="SS.4.1.18"><label>4.1.18</label> yathā+ambubhiḥ sicyamānaḥ
            śāntimagnirniyacchati| doṣāgnirevaṃ sahasā pariṣekeṇa śāmyati|| </l>

          <l xml:id="SS.4.1.19"><label>4.1.19</label> abhyaṅgas tu doṣamālokyopayukto
            doṣopaśamaṃ mṛdutāṃ ca karoti|| </l>

          <l xml:id="SS.4.1.20"><label>4.1.20</label> svedavimlāpanādīnāṃ kriyāṇāṃ prāk sa
            ucyate| pañcāt karmasu cādiṣṭaḥ sa ca visrāvaṇādiṣu|| </l>

          <l xml:id="SS.4.1.21"><label>4.1.21</label> rujāvatāṃ dāruṇānāṃ kaṭhinānāṃ
            tathaiva ca| śophānāṃ svedanaṃ kāryaṃ ye cāpy evaṃvidhā vraṇāḥ|| </l>

          <l xml:id="SS.4.1.22"><label>4.1.22</label> sthirāṇāṃ rujatāṃ mandaṃ kāryaṃ
            vimlāpanaṃ bhavet| abhyajya svedayitvā tu veśunāḍyā tataḥ śanaiḥ|| </l>

          <l xml:id="SS.4.1.23"><label>4.1.23</label> vimardayed bhiṣak
            prājñastalenāṅguṣṭhakena vā| śophayor upanāhaṃ tu kuryād āmavidagdhayoḥ|| </l>

          <l xml:id="SS.4.1.24"><label>4.1.24</label> avidagdhaḥ śamaṃ yāti vidagdhaḥ
            pākameti ca| nivartate na yaḥ śopho virekāntair upakramaiḥ|| </l>

          <l xml:id="SS.4.1.25"><label>4.1.25</label> tasya saṃpācanaṃ kuryāt
            samāhṛtyauṣadhāni tu| dadhitakrasurāśuktadhānyāmlairyojitāni tu|| </l>

          <l xml:id="SS.4.1.26"><label>4.1.26</label> snigdhāni lavaṇīkṛtya pacedutkārikāṃ
            śubhām| sairaṇḍapatrayā śophaṃ nāhayed uṣṇayā tayā|| </l>

          <l xml:id="SS.4.1.27"><label>4.1.27</label> hitaṃ sambhojanaṃ cāpi
            pākāyābhimukho yadi| vedanopaśamārthāya tathā pākaśamāya ca|| </l>

          <l xml:id="SS.4.1.28"><label>4.1.28</label> acirotpatite śophe kuryāc
            choṇitamokṣaṇam| saśophe kaṭhine dhyāme sarakte vedanāvati|| </l>

          <l xml:id="SS.4.1.29"><label>4.1.29</label> saṃrabdhe viṣame cāpi vraṇe
            visrāvaṇaṃ hitam |
            <caesura/>
             saviṣe ca viśeṣeṇa jalaukobhiḥ padais tathā || </l>

          <l xml:id="SS.4.1.30"><label>4.1.30</label> vedanāyāḥ praśāntyarthaṃ
            pākasyāprāptaye tathā |
            <caesura/>
             sopadravāṇāṃ rūkṣāṇāṃ kṛśānāṃ vraṇaśoṣiṇām || </l>

          <l xml:id="SS.4.1.31"><label>4.1.31</label> yathāsvamauṣadhaiḥ siddhaṃ
            snehapānaṃ vidhīyate |
            <caesura/>
             utsannamāṃsaśophe tu kaphajuṣṭe viśeṣataḥ || </l>

          <l xml:id="SS.4.1.32"><label>4.1.32</label> saṃkliṣṭaśyā(dhyā)marudhire vraṇe
            pracchardanaṃ hitam |
            <caesura/>
             vātapittapraduṣṭeṣu dīrghakālānubandhiṣu || </l>

          <l xml:id="SS.4.1.33"><label>4.1.33</label> virecanaṃ praśaṃsanti vraṇeṣu
            vraṇakovidāḥ |
            <caesura/>
             apākeṣu tu rogeṣu kaṭhineṣu sthireṣu ca || </l>

          <l xml:id="SS.4.1.34"><label>4.1.34</label> snāyukothādiṣu tathā cchedanaṃ
            prāptamucyate |
            <caesura/>
             antaḥpūyeṣv avaktreṣu tathaivotsaṅgavatsv api|| </l>

          <l xml:id="SS.4.1.35"><label>4.1.35</label> gatimatsu ca rogeṣu bhedanaṃ
            prāptamucyate |
            <caesura/>
             bālavṛddhāsahakṣīṇabhīrūṇāṃ yoṣitām api || </l>

          <l xml:id="SS.4.1.36"><label>4.1.36</label> marmopari ca jāteṣu rogeṣūkteṣu
            dāraṇam |
            <caesura/>
             supakve piṇḍite śophe pīḍanair upapīḍite || </l>

          <l xml:id="SS.4.1.37"><label>4.1.37</label> pākodvṛtteṣu doṣeṣu tat tu kāryaṃ
            vijānatā |
            <caesura/>
             supiṣṭair dāraṇadravyair yuktaiḥ kṣāreṇa vā punaḥ || </l>

          <l xml:id="SS.4.1.38"><label>4.1.38</label> kaṭhinān sthūlavṛttauṣṭhān
            dīryamāṇān punaḥ punaḥ |
            <caesura/>
             kaṭhinotsannamāṃsāṃś ca lesvanenācaredbhiṣak || </l>

          <l xml:id="SS.4.1.39"><label>4.1.39</label> samaṃ likhet sulikhitaṃ
            likhenniravaśeṣataḥ |
            <caesura/>
             vartmanāṃ tu pramāṇena samaṃ śastreṇa nirlikhet || </l>

          <l xml:id="SS.4.1.40"><label>4.1.40</label> kṣaumaṃ plotaṃ picuṃ phenaṃ
            yāvaśūkaṃ sasaindhavam |
            <caesura/>
             kakaśāni ca patrāṇi lekhanārthe pradāpayet || </l>

          <l xml:id="SS.4.1.41"><label>4.1.41</label> nāḍīvraṇāñ
            śalyagarbhānunmārgyutsaṅginaḥ śanaiḥ |
            <caesura/>
             karīrabālāṅgulibhir eṣaṇyā vaiṣayed bhiṣak || </l>

          <l xml:id="SS.4.1.42"><label>4.1.42</label> netravartmagudābhyāsanāḍyo 'vaktrāḥ
            saśoṇitāḥ |
            <caesura/>
             cuccūpodakajaiḥ ślakṣṇaiḥ karīrair eṣayet tu tāḥ || </l>

          <l xml:id="SS.4.1.43"><label>4.1.43</label> saṃvṛtāsaṃvṛtāsyeṣu vraṇeṣu matimān
            bhiṣak |
            <caesura/>
             yathoktamāharecchalyaṃ prāptoddharaṇalakṣaṇam || </l>

          <l xml:id="SS.4.1.44"><label>4.1.44</label> roge vyadhanasādhye tu yathoddeśaṃ
            pramāṇataḥ |
            <caesura/>
             śastraṃ nidadhyād doṣaṃ ca srāvayet kīrtitaṃ yathā || </l>

          <l xml:id="SS.4.1.45"><label>4.1.45</label> apākopadrutā ye ca māṃsasthā
            vivṛtāṃś ca ye |
            <caesura/>
             yathoktaṃ sīvanaṃ teṣu kāryaṃ sandhānam eva ca || </l>

          <l xml:id="SS.4.1.46"><label>4.1.46</label> pūyagarbhānaṇudvārān
            vraṇānmarmagatānapi |
            <caesura/>
             yathoktaiḥ pīḍanadravyaiḥ samantāt paripīḍayet || </l>

          <l xml:id="SS.4.1.47"><label>4.1.47</label> śuṣyamāṇamupekṣeta pradehaṃ pīḍanaṃ
            prati |
            <caesura/>
             na cābhimukhamālimpettathā doṣaḥ prasicyate || </l>

          <l xml:id="SS.4.1.48"><label>4.1.48</label> tais tair nimittair bahudhā śoṇite
            prasrute bhṛśam |
            <caesura/>
             kāryaṃ yathoktaṃ vaidyena śoṇitāsthāpanaṃ bhavet || </l>

          <l xml:id="SS.4.1.49"><label>4.1.49</label> dāhapākajvaravatāṃ vraṇānāṃ
            pittakopataḥ |
            <caesura/>
             raktena cābhibhūtānāṃ kāryaṃ nirvāpaṇaṃ bhavet || </l>

          <l xml:id="SS.4.1.50"><label>4.1.50</label> yathoktaiḥ śītaladravyaiḥ
            kṣīrapiṣṭair ghṛtāplutaiḥ |
            <caesura/>
             dihyādabahalān sekān suśītāṃś cāvacārayet || </l>

          <l xml:id="SS.4.1.51"><label>4.1.51</label> vraṇeṣu kṣīṇamāṃseṣu
            tanusrāviṣvapākiṣu |
            <caesura/>
             todakāṭhinyapāruṣyaśūlavepathumatsu ca || </l>

          <l xml:id="SS.4.1.52"><label>4.1.52</label> vātaghnavarge 'mlagaṇe kākolyādigaṇe
            tathā |
            <caesura/>
             snaihikeṣu ca bījeṣu pacedutkārikāṃ śubhām || </l>

          <l xml:id="SS.4.1.53"><label>4.1.53</label> teṣāṃ ca svedanaṃ kāryaṃ sthirāṇāṃ
            vedanāvatām |
            <caesura/>
             durgandhānāṃ kledavatāṃ picchilānāṃ viśeṣataḥ || </l>

          <l xml:id="SS.4.1.54"><label>4.1.54</label> kaṣāyaiḥ śodhanaṃ kāryaṃ śodhanaiḥ
            prāgudīritaiḥ |
            <caesura/>
             antaḥśalyānaṇumukhān gambhīrān māṃsasaṃśritān | </l>

          <l xml:id="SS.4.1.55"><label>4.1.55</label> śodhanadravyayuktābhir vartibhis tān
            yathākramam ||
            <caesura/>
             pūtimāṃsapraticchannān mahādoṣāṃś ca śodhayet || </l>

          <l xml:id="SS.4.1.56"><label>4.1.56</label> kalkīkṛtair yathālābhaṃ
            vartidravyaiḥ puroditaiḥ |
            <caesura/>
             pittapraduṣṭān gambhīrān dāhapākaprapīḍitān || </l>

          <l xml:id="SS.4.1.57"><label>4.1.57</label> kārpāsīphalamiśreṇa
            jayecchodhanasarpiṣā |
            <caesura/>
             utsannamāṃsānasnigdhānalpasrāvān vraṇāṃs tathā || </l>

          <l xml:id="SS.4.1.58"><label>4.1.58</label> sarṣapasnehayuktena dhīmāṃstailena
            śodhayet |
            <caesura/>
             tailenāśudhyamānānāṃ śodhanīyāṃ rasakriyām || </l>

          <l xml:id="SS.4.1.59"><label>4.1.59</label> vraṇānāṃ sthiramāṃsānāṃ kuryād
            dravyair udīritaiḥ |
            <caesura/>
             kaṣāye vidhivatteṣāṃ kṛte cādhiśrayet punaḥ || </l>

          <l xml:id="SS.4.1.60"><label>4.1.60</label> surāṣṭrajāṃ sakāsīsāṃ dadyāc cāpi
            manaḥśilām |
            <caesura/>
             haritālaṃ ca matimāṃstatastām avacārayet || </l>

          <l xml:id="SS.4.1.61"><label>4.1.61</label> mātuluṅgarasopetāṃ
            sakṣaudrāmatimarditām |
            <caesura/>
             vraṇeṣu dattvā tāṃ tiṣṭhettrīṃstrīṃś ca divasān param || </l>

          <l xml:id="SS.4.1.62"><label>4.1.62</label> medojuṣṭānagambhīrān durgandhāṃś
            cūrṇaśodhanaiḥ |
            <caesura/>
             upācaret bhiṣak prājñaḥ ślakṣṇaiḥ śodhanavartijaiḥ || </l>

          <l xml:id="SS.4.1.63"><label>4.1.63</label> śuddhalakṣaṇayuktānāṃ kaṣāyaṃ
            ropaṇaṃ hitam |
            <caesura/>
             tatra kāryaṃ yathoddiṣṭair dravyair vaidyena jānatā || </l>

          <l xml:id="SS.4.1.64"><label>4.1.64</label> avedanānāṃ śuddhānāṃ gambhīrāṇāṃ
            tathaiva ca |
            <caesura/>
             hitā ropaṇavartyaṅgakṛtā ropaṇavartayaḥ || </l>

          <l xml:id="SS.4.1.65"><label>4.1.65</label> apetapūtimāṃsānāṃ
            māṃsasthānāmarohatām |
            <caesura/>
             kalkaḥ saṃrohaṇaḥ kāryastilajo madhusṃyutaḥ || </l>

          <l xml:id="SS.4.1.66"><label>4.1.66</label> sa mādhuryāt tathauṣṇyāc ca snehāc
            cānilanāśanaḥ |
            <caesura/>
             kaṣāyabhāvānmādhuryāttiktatvāc cāpi pittahṛt || </l>

          <l xml:id="SS.4.1.67"><label>4.1.67</label> auṣṇyāt kaṣāyabhāvāc ca tiktatvāc ca
            kaphe hitaḥ |
            <caesura/>
             śodhayed ropayec cāpi yuktaḥ śodhanaropaṇaiḥ || </l>

          <l xml:id="SS.4.1.68"><label>4.1.68</label> nimbapatramadhubhyāṃ tu yuktaḥ
            saṃśodhanaḥ smṛtaḥ |
            <caesura/>
             pūrvābhyāṃ sarpiṣā cāpi yuktaś cāpy uparopaṇaḥ || </l>

          <l xml:id="SS.4.1.69"><label>4.1.69</label> tilavadyavakalkaṃ tu kecid āhur
            manīṣiṇaḥ |
            <caesura/>
             śamayed avidagdhaṃ ca vidagdham api pācayet || </l>

          <l xml:id="SS.4.1.70"><label>4.1.70</label> pakvaṃ bhinatti bhinnaṃ ca śodhayed
            ropayet tathā |
            <caesura/>
             pittaraktaviṣāgantūn gambhīrānapi ca vraṇān || </l>

          <l xml:id="SS.4.1.71"><label>4.1.71</label> ropayed ropaṇīyena kṣīrasiddhena
            sarpiṣā |
            <caesura/>
             kaphavātābhibhūtānāṃ vraṇānāṃ matimān bhiṣak || </l>

          <l xml:id="SS.4.1.72"><label>4.1.72</label> kārayed ropaṇaṃ tailaṃ bheṣajais tad
            yathoditaiḥ |
            <caesura/>
             abandhyānāṃ calasthānāṃ śuddhānāṃ ca praduṣyatām || </l>

          <l xml:id="SS.4.1.73"><label>4.1.73</label> dviharidrāyutāṃ kuryād ropaṇārthāṃ
            rasakriyām |
            <caesura/>
             samānāṃ sthiramāṃsānāṃ tvaksthānāṃ ropaṇaṃ bhiṣak || </l>

          <l xml:id="SS.4.1.74"><label>4.1.74</label> cūrṇaṃ vidadhyānmatimān
            prāksthānokto vidhiryathā |
            <caesura/>
             śodhano ropaṇaś caiva vidhiryo 'yaṃ prakīrtitaḥ || </l>

          <l xml:id="SS.4.1.75"><label>4.1.75</label> sarvavraṇānāṃ sāmānyenokto
            doṣāviśeṣataḥ |
            <caesura/>
             eṣa āgamasiddhatvāt tathaiva phaladarśanāt || </l>

          <l xml:id="SS.4.1.76"><label>4.1.76</label> mantravat saṃprayoktavyo na
            mīmāṃsyaḥ kathañcana |
            <caesura/>
             svabuddhyā cāpi vibhajet kaṣāyādiṣu saptasu || </l>

          <l xml:id="SS.4.1.77"><label>4.1.77</label> bheṣajāni yathāyogaṃ yānyuktāni purā
            mayā |
            <caesura/>
             ādye dve pañcamūlyau tu gaṇo yaś cānilāpahaḥ || </l>

          <l xml:id="SS.4.1.78"><label>4.1.78</label> sa vātaduṣṭe dātavyaḥ kaṣāyādiṣu
            saptasu |
            <caesura/>
             nyagrodhādirgaṇo yas tu kākolyādiś ca yaḥ smṛtaḥ || </l>

          <l xml:id="SS.4.1.79"><label>4.1.79</label> tau pittaduṣṭe dātavyau kaṣāyādiṣu
            saptasu |
            <caesura/>
             āragvadhādis tu gaṇo yaś coṣṇaḥ parikīrtitaḥ || </l>

          <l xml:id="SS.4.1.80"><label>4.1.80</label> tau deyau kaphaduṣṭe tu saṃsṛṣṭe
            saṃyatā gaṇāḥ |
            <caesura/>
             vātātmakānugararujān sāsrāvānapi ca vraṇān || </l>

          <l xml:id="SS.4.1.81"><label>4.1.81</label> sakṣaumayavasarpirbhir dhūpanāṅgaiś
            ca dhūpayet |
            <caesura/>
             pariśuṣkālpamāṃsānāṃ gambhīrāṇāṃ tathaiva ca || </l>

          <l xml:id="SS.4.1.82"><label>4.1.82</label> kuryād utsādanīyāni
            sarpīṃṣyālepanāni ca |
            <caesura/>
             māṃsāśināṃ ca māṃsāni bhakṣayed vidhivan naraḥ || </l>

          <l xml:id="SS.4.1.83"><label>4.1.83</label> viśuddhamanasas tasya māṃsaṃ māṃsena
            vardhate |
            <caesura/>
             utsannamṛdumāṃsānāṃ vraṇānāmavasādanam || </l>

          <l xml:id="SS.4.1.84"><label>4.1.84</label> kuryād dravyair yathoddiṣṭaiś
            cūrṇitair madhunā saha |
            <caesura/>
             kaṭhinānām amāṃsānāṃ duṣṭānāṃ matiriśvanā || </l>

          <l xml:id="SS.4.1.85"><label>4.1.85</label> mṛdvī kriyā vidhātavyā śoṇitaṃ cāpi
            mokṣayet |
            <caesura/>
             vātaghnauṣadhasaṃyuktān snehān sekāṃś ca pūrayet |
            <caesura/>
             kāsīsaṃ rocanāṃ tutthaṃ haritālaṃ manaḥśilām || </l>

          <l xml:id="SS.4.1.86"><label>4.1.86</label> mṛdutvamāśurohaṃ ca gāḍho bandhaḥ
            karoti hi| varṇeṣu mṛdumāṃseṣu dāruṇīkaraṇaṃ hitam| dhavapriyaṅgvaśokānāṃ
            rohiṇyāś ca tvacastathā|| </l>

          <l xml:id="SS.4.1.87"><label>4.1.87</label> triphalādhātakīpuṣparodhrasarjarasān
            samān| kṛtvā sūkṣmāṇi cūrṇāni vraṇaṃ tairavacūrṇayet|| </l>

          <l xml:id="SS.4.1.88"><label>4.1.88</label> utsannamāṃsān kaṭhinān
            kaṇḍūyuktāṃścirotthitān| tathaiva khalu duḥśodhyāñ śodhayet kṣārakarmaṇā|| </l>

          <l xml:id="SS.4.1.89"><label>4.1.89</label> sravato 'śmabhavānmūtraṃ ye cānye
            raktavāhinaḥ| niḥśeṣacchinnasandhīṃś ca sādhayed agnikarmaṇā|| </l>

          <l xml:id="SS.4.1.90"><label>4.1.90</label> durūḍhatvāt tu śuklānāṃ kṛṣṇakarma
            hitaṃ bhavet| bhallātakān vāsayet tu kṣīre prāṅmūtrabhāvitān| tato dvidhā
            cchedayitvā lauhe kumbhe nidhāpayet|| </l>

          <l xml:id="SS.4.1.91"><label>4.1.91</label> kumbhe+anyasmin nikhāte tu taṃ
            kumbhamatha yojayet| mukhaṃ mukhena sandhāya gomayairdāhayettataḥ|| </l>

          <l xml:id="SS.4.1.92"><label>4.1.92</label> yaḥ snehaścyavate tasmād grāhayettaṃ
            śanairbhiṣak| grāmyānūpaśaphān dagdhvā sūkṣmacūrṇāni kārayet|| </l>

          <l xml:id="SS.4.1.93"><label>4.1.93</label> tailenānena saṃsṛṣṭaṃ śuklam
            ālepayed vraṇam| bhallātakavidhānena sārasnehāṃs tu kārayet|| </l>

          <l xml:id="SS.4.1.94"><label>4.1.94</label> ye ca kecit phalasnehā vidhānaṃ teṣu
            pūrvavat| durūḍhatvāt tu kṛṣṇānāṃ pāṇḍukarma hitaṃ bhavet|| </l>

          <l xml:id="SS.4.1.95"><label>4.1.95</label> saptarātraṃ sthitaṃ kṣīre chāgale
            rohiṇīphalam| tenaiva piṣṭaṃ suślakṣṇaṃ savarṇakaraṇaṃ hitam|| </l>

          <l xml:id="SS.4.1.96"><label>4.1.96</label> navaṃ kapālikācūrṇaṃ vaidulaṃ
            sarjanāma ca| kāsīsaṃ madhukaṃ caiva kṣaudrayuktaṃ pralepayet|| </l>

          <l xml:id="SS.4.1.97"><label>4.1.97</label> kapitthimuddhṛte māṃse mūtreṇājena
            pūrayet| kāsīsaṃ rocanāṃ tutthaṃ haritālaṃ manaḥśilām|| </l>

          <l xml:id="SS.4.1.98"><label>4.1.98</label> veṇunirlekhanaṃ cāpi
            prapunnāḍarasāñjanam |
            <caesura/>
             adhastādarjunasyaitanmāsaṃ bhūmau nidhāpayet || </l>

          <l xml:id="SS.4.1.99"><label>4.1.99</label> māsādūrdhvaṃ tatas tena kṛṣṇam
            ālepayed vraṇam |
            <caesura/>
             kukkuṭāṇḍakapālāni katakaṃ madhukaṃ samam || </l>

          <l xml:id="SS.4.1.100"><label>4.1.100</label> tathā samudramaṇḍūkī maṇicūrṇaṃ ca
            dāpayet |
            <caesura/>
             guṭikā mūtrapiṣṭāstā vraṇānāṃ pratisāraṇam || </l>

          <l xml:id="SS.4.1.101"><label>4.1.101</label> hastidantamasīṃ kṛtvā mukhyaṃ
            caiva rasāñjanam |
            <caesura/>
             romāṇyetena jāyante lepātpāṇitaleṣv api || </l>

          <l xml:id="SS.4.1.102"><label>4.1.102</label> catuṣpadānāṃ
            tvagromakhuraśṛṅgāsthibhasmanā |
            <caesura/>
             tailāktā cūrṇitā bhūmir bhaved romavatī punaḥ || </l>

          <l xml:id="SS.4.1.103"><label>4.1.103</label> kāsīsaṃ naktamālasya pallavāṃś
            caiva saṃharet |
            <caesura/>
             kapittharasapiṣṭāni romasañjananaṃ param || </l>

          <l xml:id="SS.4.1.104"><label>4.1.104</label> romākīrṇo vraṇo yas tu na
            samyaguparohati |
            <caesura/>
             kṣurakartarisandaṃśaus tasya romāṇi nirharet || </l>

          <l xml:id="SS.4.1.105"><label>4.1.105</label> śaṅkhacūrṇasya bhāgau dvau
            haritālaṃ ca bhāgikam |
            <caesura/>
             śuktena saha piṣṭāni lomaśātanam uttamam ||) </l>

          <l xml:id="SS.4.1.106"><label>4.1.106</label> tailaṃ bhallātakasyātha
            snuhīkṣīraṃ tathaiva ca |
            <caesura/>
             pragṛhyaikatra matimān romaśātanam uttamam || </l>

          <l xml:id="SS.4.1.107"><label>4.1.107</label> kadalīdīrghavṛntābhyāṃ bhasmālaṃ
            lavaṇaṃ śamībījaṃ śītodapiṣṭaṃ vā romaśātanamācaret || </l>

          <l xml:id="SS.4.1.108"><label>4.1.108</label> āgāragodhikāpucchaṃ rambhā ''ālaṃ
            bījamaiṅgudam |
            <caesura/>
             dagdhvā tadbhasmatailāmbu sūryapakvaṃ kacāntakṛt || </l>

          <l xml:id="SS.4.1.109"><label>4.1.109</label> vātaduṣṭo vraṇo yas tu rūkṣaś
            cātyarthavedanaḥ |
            <caesura/>
             adhaḥkāye viśeṣeṇa tatra bastir vidhīyate || </l>

          <l xml:id="SS.4.1.110"><label>4.1.110</label> mūtrāghāte mūtradoṣe
            śukradoṣe+aśmarīvraṇe |
            <caesura/>
             tathaivārtavadoṣe ca bastir apy uttaro hitaḥ || </l>

          <l xml:id="SS.4.1.111"><label>4.1.111</label> yasmācchudhyati bandhena vraṇo
            yāti ca mārdavam |
            <caesura/>
             rohaty api ca niḥśaṅkas tasmād bandho vidhīyate || </l>

          <l xml:id="SS.4.1.112"><label>4.1.112</label> sthirāṇāmalpamāṃsānāṃ
            raukṣyādanuparohatām |
            <caesura/>
             patradānaṃ bhavet kāryaṃ yathādoṣaṃ yathartu ca || </l>

          <l xml:id="SS.4.1.113"><label>4.1.113</label> eraṇḍabhūrjapūtīkaharidrāṇāṃ tu
            vātaje |
            <caesura/>
             patramāśvabalaṃ yac ca kāśmarīpatram eva ca || </l>

          <l xml:id="SS.4.1.114"><label>4.1.114</label> patrāṇi kṣīravṛkṣāṇāmaudakāni
            tathaiva ca |
            <caesura/>
             dūṣite raktapittābhyāṃ vraṇe dadyādvicakṣaṇaḥ || </l>

          <l xml:id="SS.4.1.115"><label>4.1.115</label> pāṭhāmūrvāguḍūcīnāṃ
            kākamācīharidrayoḥ |
            <caesura/>
             patraṃ ca śukanāsāyā yojayet kaphaje vraṇe || </l>

          <l xml:id="SS.4.1.116"><label>4.1.116</label> akarkaśamavicchinnamajīrṇaṃ
            sukumārakam |
            <caesura/>
             ajantujagdhaṃ mṛdu ca patraṃ guṇavaducyate || </l>

          <l xml:id="SS.4.1.117"><label>4.1.117</label> snehamauṣadhasāraṃ ca paṭṭaḥ
            patrāntarīkṛtaḥ |
            <caesura/>
             gādatte yattataḥ patraṃ lepasyopari dāpayet || </l>

          <l xml:id="SS.4.1.118"><label>4.1.118</label> śaityauṣṇyajananārthāya
            snehasaṃgrahaṇāya ca |
            <caesura/>
             dattauṣadheṣu dātavyaṃ patraṃ vaidyena jānatā || </l>

          <l xml:id="SS.4.1.119"><label>4.1.119</label> makṣikā vraṇamāgatya niḥkṣipanti
            yadā kṛmīn |
            <caesura/>
             śvayathurbhakṣite tais tu jāyate bhṛśadāruṇaḥ || </l>

          <l xml:id="SS.4.1.120"><label>4.1.120</label> tīvrā rujo vicitrāś ca raktāsrāvaś
            ca jāyate |
            <caesura/>
             surasādirhitas tatra dhāvane pūraṇe tathā || </l>

          <l xml:id="SS.4.1.121"><label>4.1.121</label>
            saptaparṇakarañjārkanimbarājādanatvacaḥ |
            <caesura/>
             hitā gomūtrapiṣṭāś ca sekaḥ kṣārodakena vā || </l>

          <l xml:id="SS.4.1.122"><label>4.1.122</label> pracchādya māṃsapeśyā vā
            kṛmītapaharedvraṇāt |
            <caesura/>
             viṃśatiṃ kṛmijātīs tu vaksyāmyupari bhāgaśaḥ || </l>

          <l xml:id="SS.4.1.123"><label>4.1.123</label> dīrghakālāturāṇāṃ tu kṛśānāṃ
            vraṇaśoṣiṇām |
            <caesura/>
             bṛṃhaṇīyo vidhiḥ sarvaḥ kāyāgniṃ parirakṣatā || </l>

          <l xml:id="SS.4.1.124"><label>4.1.124</label> viṣajuṣṭasya vijñānāṃ viṣaniścayam
            eva ca |
            <caesura/>
             cikitsitaṃ ca vakṣyāmi kalpeṣu pratibhāgaśaḥ || </l>

          <l xml:id="SS.4.1.125"><label>4.1.125</label> kaṇḍūmantaḥ saśophāś ca ye ca
            jatrūpari vraṇāḥ |
            <caesura/>
             śirovirecanaṃ teṣu vidadhyātkuśalo bhiṣak || </l>

          <l xml:id="SS.4.1.126"><label>4.1.126</label> rujāvanto 'nilāviṣṭā rūkṣā ye
            cordhvajatrujāḥ |
            <caesura/>
             vraṇeṣu teṣu kartavyaṃ nasyaṃ vaidyena jānatā || </l>

          <l xml:id="SS.4.1.127"><label>4.1.127</label> doṣapracyāvanārthāya
            rujādāhakṣayāya ca |
            <caesura/>
             jihvādantasamutthasya haraṇārthaṃ malasya ca || </l>

          <l xml:id="SS.4.1.128"><label>4.1.128</label> śodhano ropaṇaś caiva vraṇasya
            mukhajasya vai |
            <caesura/>
             uṣṇo vā yadi vā śītaḥ kavalagraha iṣyate || </l>

          <l xml:id="SS.4.1.129"><label>4.1.129</label> ūrdhvajatrugatān rogān vraṇāṃś ca
            kaphavātajān |
            <caesura/>
             śophasrāvarujāyuktān dhūmapānair upācaret || </l>

          <l xml:id="SS.4.1.130"><label>4.1.130</label> kṣatoṣmaṇo nigrahārthaṃ
            sandhānārthaṃ tathaiva ca |
            <caesura/>
             sadyovraṇeṣvāyateṣu kṣaudrasarpir vidhīyate || </l>

          <l xml:id="SS.4.1.131"><label>4.1.131</label> avagāḍhāstvaṇumukhā ye vraṇāḥ
            śalyapīḍitāḥ |
            <caesura/>
             nivṛttahastoddharaṇā yantraṃ teṣu vidhīyate || </l>

          <l xml:id="SS.4.1.132"><label>4.1.132</label> laghumātro laghuś caiva snigdha
            uṣṇo 'gnidīpanaḥ |
            <caesura/>
             sarvavraṇibhyo deyas tu sadā ''āhāro vijānatā || </l>

          <l xml:id="SS.4.1.133"><label>4.1.133</label> niśācarebhyo rakṣyas tu nityam eva
            kṣatāturaḥ |
            <caesura/>
             rakṣāvidhānair uddiṣṭair yamaiḥ saniyamais tatahā || </l>

          <l xml:id="SS.4.1.134"><label>4.1.134</label> ṣaṇmūlo 'ṣṭaparigrāhī
            pañcalakṣaṇalakṣitaḥ |
            <caesura/>
             ṣaṣṭyā cidhānair nirdiṣṭaiś caturbhiḥ sādhyate vraṇaḥ || </l>

          <l xml:id="SS.4.1.135"><label>4.1.135</label> yo 'lpauṣadhakṛto yogo
            bahugranthabhayānmayā |
            <caesura/>
             dravyāṇāṃ tatsamānānāṃ tatrāvāpo na duṣyati || </l>

          <l xml:id="SS.4.1.136"><label>4.1.136</label> prasaṅgābhihito yo vā
            bahudurlabhabheṣajaḥ |
            <caesura/>
             yathopapatti tatrāpi kāryam eva cikitsitam || </l>

          <l xml:id="SS.4.1.137"><label>4.1.137</label> goṇoktam api yaddravyaṃ
            bhavedvyādhāvayaugikam |
            <caesura/>
             taduddharedyaugikaṃ tu prakṣipedapyakīrtitam || </l>

          <l xml:id="SS.4.1.138"><label>4.1.138</label> upadravās tu vividhā vraṇasya
            vraṇitasya ca |
            <caesura/>
             tatra gandhādayaḥ pañca vraṇasyopadravāḥ smṛtāḥ || </l>

          <l xml:id="SS.4.1.139"><label>4.1.139</label> jvarātisārau mūrcchā ca hikkā
            cchardirarocakaḥ |
            <caesura/>
             śvāsakāsāvipākāś ca tṛṣṇā ca vraṇitasya tu || </l>

          <l xml:id="SS.4.1.140"><label>4.1.140</label> vraṇakriyāsvevamāsu vyāsenoktāsv
            apikriyām |
            <caesura/>
             bhūyo 'pyupari vakṣyāmi sadyovraṇacikitsite ||</l>

          <p ana="trailer">iti suśrutasaṃhitāyāṃ cikitsāsthāne dvivraṇīyacikitsitaṃ nāma
            prathamo 'dhyāyaḥ ||1 ||</p>
        </div>



        <div n="2" type="adhyāya">

          <head>dvitīyo 'dhyāyaḥ |</head>

          <l xml:id="SS.4.2.1"><label>4.2.1</label> athātaḥ sadyovraṇacikitsitaṃ
            vyākhyāsyāmaḥ || </l>

          <l xml:id="SS.4.2.2"><label>4.2.2</label> yathovāca bhagavān dhanvantariḥ || </l>

          <l xml:id="SS.4.2.3"><label>4.2.3</label> dhanvantarir dharmabhṛtāṃ variṣṭho
            vāgviśāradaḥ |
            <caesura/>
             viśvāmitrasutaṃ śiṣyam ṛṣiṃ suśrutam anvaśāt || </l>

          <l xml:id="SS.4.2.4"><label>4.2.4</label> nānādhārāmukhaiḥ śastrair
            nānāsthānanipātitaiḥ |
            <caesura/>
             nānārūpā vraṇā ye syus teṣāṃ vakṣyāmi lakṣaṇam || </l>

          <l xml:id="SS.4.2.5"><label>4.2.5</label> āyatāś caturasrāś ca tryasrā
            maṇḍalinas tathā |
            <caesura/>
             ardhacandrapratīkāśā viśālāḥ kuṭilās tathā || </l>

          <l xml:id="SS.4.2.6"><label>4.2.6</label> śarāvanimnamadhyāś ca yavamadhyās
            tathā 'pare |
            <caesura/>
             evaṃprakārākṛtayo bhavanty āgantavo vraṇāḥ || </l>

          <l xml:id="SS.4.2.7"><label>4.2.7</label> doṣajā vā svayaṃ bhinnā na tu
            vaidyanimittajāḥ |
            <caesura/>
             bhiṣagvraṇākṛtijño hi na moham adhigacchati || </l>

          <l xml:id="SS.4.2.8"><label>4.2.8</label> bhṛśaṃ durdarśarūpeṣu vraṇeṣu vikṛteṣv
            api |
            <caesura/>
             anantākṛtir āgantuḥ sa bhiṣagbhiḥ purātanaiḥ || </l>

          <l xml:id="SS.4.2.9"><label>4.2.9</label> samāsato lakṣaṇataḥ ṣaḍvidhaḥ
            parikīrtitaḥ |
            <caesura/>
             chinnaṃ bhinnaṃ tathā viddhaṃ kṣataṃ piccitam eva ca || </l>

          <l xml:id="SS.4.2.10"><label>4.2.10</label> ghṛṣṭam āhus tathā ṣaṣṭhaṃ teṣāṃ
            vakṣyāmi lakṣaṇam |
            <caesura/>
             tiraścīna ṛjurvā 'pi yo vraṇaś cāyato bhavet || </l>

          <l xml:id="SS.4.2.11"><label>4.2.11</label> gātrasya pātanaṃ cāpi chinnam ity
            upadiśyate |
            <caesura/>
             kuntaśaktyṛṣṭikhaṅgāgraviṣāṇādibhir āśayaḥ || </l>

          <l xml:id="SS.4.2.12"><label>4.2.12</label> hataḥ kiñcit sravet tad dhi
            bhinnalakṣaṇam ucyate |
            <caesura/>
             sthānāny āmāgnipakvānāṃ mūtrasya rudhirasya ca || </l>

          <l xml:id="SS.4.2.13"><label>4.2.13</label> hṛduṇḍukaḥ phupphusaś ca koṣṭha ity
            abhidhīyate |
            <caesura/>
             tasmin bhinne raktapūrṇe jvaro dāhaś ca jāyate || </l>

          <l xml:id="SS.4.2.14"><label>4.2.14</label> mūtramārgagudāsyebhyo raktaṃ ghrāṇāc
            ca gacchati |
            <caesura/>
             mūrcchāśvāsatṛḍādhmānamabhaktacchanda eva ca || </l>

          <l xml:id="SS.4.2.15"><label>4.2.15</label> viṇmūtravātasaṅgaś ca svedāsrāvo
            'kṣiraktatā |
            <caesura/>
             lohagandhitvam āsyasya gātradaurgandhyam eva ca || </l>

          <l xml:id="SS.4.2.16"><label>4.2.16</label> hṛcchūlaṃ pārśvayoś cāpi viśeṣaṃ
            cātra me śṛṇu |
            <caesura/>
             āmāśayasthe rudhire rudhiraṃ saṃgṛhya samutthāpya mahābalāḥ |
            <caesura/>
             bhavaty antaḥpraveśas tu yathā nirdhunuyus tathā || </l>

          <l xml:id="SS.4.2.17"><label>4.2.17</label> ādhmānamatimātraṃ ca śūlaṃ ca
            bhṛśadāruṇam| pakvāśayagate cāpi rujo gauravam eva ca|| </l>

          <l xml:id="SS.4.2.18"><label>4.2.18</label> śītatā cāpy adho nāmeḥ khebhyo
            raktasya cāgamaḥ| abhinne+apyāśaye+antrāṇāṃ khaiḥ sūkṣmairantrapūraṇam|| </l>

          <l xml:id="SS.4.2.19"><label>4.2.19</label> pihitāsye ghaṭe yadvallakṣyate tasya
            gauravam| sūkṣmāsyaśalyābhihataṃ yadaṅgaṃ tvāśayādvinā|| </l>

          <l xml:id="SS.4.2.20"><label>4.2.20</label> uttuṇḍitaṃ nirgataṃ vā tadviddham
            iti nirdiśet| nāticchinnaṃ nātibhinnamubhayor lakṣaṇānvitam|| </l>

          <l xml:id="SS.4.2.21"><label>4.2.21</label> viṣamaṃ vraṇamaṅge yattat kṣataṃ
            tvabhinirdiśet| prahārapīḍanābhyāṃ tu yadaṅgaṃ pṛthutāṃ gatam|| </l>

          <l xml:id="SS.4.2.22"><label>4.2.22</label> sāsthi tat piccitaṃ
            vidyānmajjaraktapariplutam| vigatatvagyadaṅgaṃ hi saṃgharṣādanyathā+api vā|| </l>

          <l xml:id="SS.4.2.23"><label>4.2.23</label> uṣāsrāvānvitaṃ tattu ghṛṣṭamity
            upadiśyate| chinne bhinne tathā viddhe kṣate vā+asṛgatisravet|| </l>

          <l xml:id="SS.4.2.24"><label>4.2.24</label> raktakṣayādrujas tatra karoti pavano
            bhṛśam| snehapānaṃ hitaṃ tatra tatseko vihitastathā|| </l>

          <l xml:id="SS.4.2.25"><label>4.2.25</label> veśavāraiḥ sakṛśaraiḥ
            susnigdhaiścopanāhanam| dhānyasvedāṃś ca kurvīta snigdhānyālepanāni ca|| </l>

          <l xml:id="SS.4.2.26"><label>4.2.26</label> vātaghnauṣadhasiddhaiśca
            snehairbastirvidhīyate| piccite ca vighṛṣṭe ca nātisravapi śoṇitam|| </l>

          <l xml:id="SS.4.2.27"><label>4.2.27</label> agacchati bhṛśaṃ tasmin dāhaḥ pākaś
            ca jāyate| tatroṣmaṇo nigrahārthaṃ tathā dāhaprapākayoḥ|| </l>

          <l xml:id="SS.4.2.28"><label>4.2.28</label> śītamālepanaṃ kāryaṃ pariṣekaśca
            śītalaḥ| ṣaṭsveteṣu yathokteṣu chinnādiṣu samāsataḥ|| </l>

          <l xml:id="SS.4.2.29"><label>4.2.29</label> jñeyaṃ samarpitaṃ sarvaṃ
            sadyovraṇacikitsitam| ata ūrdhvaṃ pravakṣyāmi chinnānāṃ tu cikitsitam|| </l>

          <l xml:id="SS.4.2.30"><label>4.2.30</label> ye vraṇā vivṛtāḥ
            kecicchiraḥpārśvāvalambinaḥ| tān sīvyedvidhinoktena badhnīyād gāḍham eva ca|| </l>

          <l xml:id="SS.4.2.31"><label>4.2.31</label> karṇaṃ sthānādapahṛtaṃ sthāpayitvā
            yathāsthitam| sīvyedyathoktaṃ tailena srotaś cābhipratarpayet|| </l>

          <l xml:id="SS.4.2.32"><label>4.2.32</label> kṛkāṭikānte chinne tu gacchatyapi
            samīraṇe| samyaṅniveśya badhnīyāt sīvyec cāpi nirantaram|| </l>

          <l xml:id="SS.4.2.33"><label>4.2.33</label> ājena sapiṣā caivaṃ pariṣekaṃ tu
            kārayet| uttāno 'nnaṃ samaśnīyācchayīta ca suyantritaḥ|| </l>

          <l xml:id="SS.4.2.34"><label>4.2.34</label> śākhāsu patitāṃstiryak prahārān
            vivṛtān bhṛśam| sīvyet samyaṅniveśyāśu sandhyasthīnyanupūrvaśaḥ|| </l>

          <l xml:id="SS.4.2.35"><label>4.2.35</label> baddhvā vellitakenāśu tatastailena
            secayet| carmaṇā gophaṇābandhaḥ kāryo yo vā hito bhavet|| </l>

          <l xml:id="SS.4.2.36"><label>4.2.36</label> pṛṣṭhe vraṇo yasya bhaveduttānaṃ
            śāyayet tu tam| ato 'nyathā corasije śāyayet puruṣaṃ vraṇe|| </l>

          <l xml:id="SS.4.2.37"><label>4.2.37</label> chinnāṃ niḥśeṣataḥ śākhāṃ dagdhvā
            tailena buddhimān| badhnīyāt kośabandhena prāptaṃ kāryaṃ ca ropaṇam|| </l>

          <l xml:id="SS.4.2.38"><label>4.2.38</label> candanaṃ padmakaṃ rodhramutpalāni
            priyaṅgavaḥ| haridrā madhukaṃ caiva payaḥ syādatra cāṣṭamam|| </l>

          <l xml:id="SS.4.2.39"><label>4.2.39</label> tailamebhir vipakvaṃ tu pradhānaṃ
            vraṇaropaṇam| candanaṃ karkaṭākhyā ca sahe māṃsyāhvayā+amṛtā|| </l>

          <l xml:id="SS.4.2.40"><label>4.2.40</label> hareṇavo mṛṇālaṃ ca triphalā
            padmakotpale| trayodaśāṅgaṃ trivṛtametadvā payasā+anvitam|| </l>

          <l xml:id="SS.4.2.41"><label>4.2.41</label> tailaṃ vipakvaṃ sekārthe hitaṃ tu
            vraṇaropaṇe| ata ūrdhvaṃ pravakṣyāmi bhinnānāṃ tu cikitsitam|| </l>

          <l xml:id="SS.4.2.42"><label>4.2.42</label> bhinnaṃ netramakarmaṇyamabhinnaṃ
            lambate tu yat| tanniveśya yathāsthānamavyāviddhasiraṃ śanaiḥ|| </l>

          <l xml:id="SS.4.2.43"><label>4.2.43</label> pīḍayet pāṇinā samyak
            padmapattrāntareṇa tu| tato 'sya tarpaṇaṃ kāryaṃ nasyaṃ cānena sarpiṣā|| </l>

          <l xml:id="SS.4.2.44"><label>4.2.44</label> ājaṃ ghṛtaṃ kṣīrapātraṃ madhukaṃ
            cotpalāni ca| jīvakarṣabhakau caiva piṣṭvā sarpir vipācayet || </l>

          <l xml:id="SS.4.2.45"><label>4.2.45</label> sarvanetrābhighāte tu sarpiretat
            praśasyate| udarānmedaso vartirnirgatā yasya dehinaḥ|| </l>

          <l xml:id="SS.4.2.46"><label>4.2.46</label> kaṣāyabhasmamṛtkīrṇāṃ baddhvā
            sūtreṇa sūtravit| agnitaptena śastreṇa chindyānmadhusamāyutam|| </l>

          <l xml:id="SS.4.2.47"><label>4.2.47</label> baddhvā vraṇaṃ sujīrṇe+anne sarpiṣaḥ
            pānamiṣyate| snehapānādṛte cāpi payaḥpānaṃ vidhīyate|| </l>

          <l xml:id="SS.4.2.48"><label>4.2.48</label> śarkarāmadhuyaṣṭibhyāṃ lākṣayā vā
            śvadaṃṣṭrayā| citrāsamanvitaṃ caiva rujādāhavināśanam|| </l>

          <l xml:id="SS.4.2.49"><label>4.2.49</label> āṭopo maraṇaṃ vā syācchūlo
            vā+acchidyamānayā| medogranthau tu yattailaṃ vakṣyate tac ca yojayet|| </l>

          <l xml:id="SS.4.2.50"><label>4.2.50</label> tvaco 'tītya sirādīni bhittvā vā
            parihṛtya vā| koṣṭhe pratiṣṭhitaṃ śalyaṃ kuryād uktānupadravān|| </l>

          <l xml:id="SS.4.2.51"><label>4.2.51</label> tatrāntarlohitaṃ pāṇḍuṃ
            śītapādakarānanam| śītocchvāsaṃ raktanetramānaddhaṃ ca vivarjayet|| </l>

          <l xml:id="SS.4.2.52"><label>4.2.52</label> āmāśayasthe rudhire vamanaṃ
            pathyamucyate| pakvāśayasthe deyaṃ ca virecanamasaṃśayam|| </l>

          <l xml:id="SS.4.2.53"><label>4.2.53</label> āsthāpanaṃ ca niḥshehaṃ
            kāryamuṣṇairviśodhanaiḥ| yavakolakulatthānāṃ niḥsnehena rasena ca|| </l>

          <l xml:id="SS.4.2.54"><label>4.2.54</label> bhuñjītānnaṃ yavāgūṃ vā pibet
            saindhavasaṃyutām| atiniḥsrutarakto vā bhinnakoṣṭhaḥ pibedasṛk|| </l>

          <l xml:id="SS.4.2.55"><label>4.2.55</label> svamārgapratipannās tu yasya
            viṇmūtramārutāḥ| vyupadravaḥ sa bhinne+api koṣṭhe jīvati mānavaḥ|| </l>

          <l xml:id="SS.4.2.56"><label>4.2.56</label> abhinnamantraṃ niṣkrāntaṃ praveśyaṃ
            nānyathā bhavet| pipīlikāśirograstaṃ tadapyeke vadanti tu|| </l>

          <l xml:id="SS.4.2.57"><label>4.2.57</label> prakṣālya payasā digdhaṃ
            tṛṇśoṇitapāṃśubhiḥ| praveśayet kṛttanakho ghṛtenāktaṃ śanaiḥ śanaiḥ|| </l>

          <l xml:id="SS.4.2.58"><label>4.2.58</label> praveśayet kṣīrasiktaṃ śuṣkamatraṃ
            ghṛtāplutam| aṅgulyā+abhimṛśet kaṇṭhaṃ jalenodvejayed api|| </l>

          <l xml:id="SS.4.2.59"><label>4.2.59</label> hastapādeṣu saṃgṛhya samutthāpya
            mahābalāḥ| bhavaty antaḥpraveśas tu yathā nirdhunuyustathā|| </l>


          <l xml:id="SS.4.2.60"><label>4.2.60</label> tathā 'ntrāṇi viśantyantaḥ svāṃ
            kalāṃ pīḍayanti ca |
            <caesura/>
             vraṇālpatvād bahutvād vā duṣpraveśaṃ bhavet tu yat || </l>

          <l xml:id="SS.4.2.61"><label>4.2.61</label> tadāpāṭhya pramāṇena bhiṣagantraṃ
            parveśayet |
            <caesura/>
             yathāsthānaṃ niveṣṭe ca vraṇaṃ sīvyedatandriyaḥ || </l>

          <l xml:id="SS.4.2.62"><label>4.2.62</label> sthānādapetamādatte prāṇān gupitam
            eva vā |
            <caesura/>
             veṣṭayitvā tu paṭṭena ghṛtasekaṃ pradāpayet || </l>

          <l xml:id="SS.4.2.63"><label>4.2.63</label> ghṛtaṃ pibet sukhoṣṇaṃ ca
            citrātailasamanvitam |
            <caesura/>
             mṛdukriyārthaṃ śakṛto vāyoś cādhaḥpravṛttaye || </l>

          <l xml:id="SS.4.2.64"><label>4.2.64</label> tatastailamidaṃ kuryād ropaṇārthaṃ
            cikitsakaḥ |
            <caesura/>
             tvaco 'śvakarṇadhavayor mocakīmeṣaśṛṅgayoḥ || </l>

          <l xml:id="SS.4.2.65"><label>4.2.65</label> śallakyarjunayoś cāpi vidāryāḥ
            kṣīriṇāṃ tathā |
            <caesura/>
             balāmūlāni cāhṛtya tailametair vipācayet || </l>

          <l xml:id="SS.4.2.66"><label>4.2.66</label> vraṇaṃ saṃropayet tena varṣamātraṃ
            yateta ca |
            <caesura/>
             pādau nirastamuṣkasya jalena prokṣya cākṣiṇī || </l>

          <l xml:id="SS.4.2.67"><label>4.2.67</label> praveśya tunnasevanyā muṣkau sīvyet
            tataḥ param |
            <caesura/>
             kāryo gophaṇikābandhaḥ kaṭyām āveśya yantrakam || </l>



          <l xml:id="SS.4.2.68"><label>4.2.68</label> na kuryāt snehasekaṃ ca tena
            klidyati hi vraṇaḥ |
            <caesura/>
            <caesura/>
             kālānusāryāgurvelājātīcandanapadmakaiḥ || </l>

          <l xml:id="SS.4.2.69"><label>4.2.69</label> śilādārvyamṛtātutthaistailaṃ kurvīta
            ropaṇam |
            <caesura/>
             śiraso 'apahṛte śalye bālavartiṃ niveśayet || </l>

          <l xml:id="SS.4.2.70"><label>4.2.70</label> bālavartyām adattāyāṃ mastuluṅgaṃ
            vraṇāt sravet |
            <caesura/>
             hanyād enaṃ tato vāyus tasmād evam upācaret || </l>

          <l xml:id="SS.4.2.71"><label>4.2.71</label> vraṇe rohati caikaikaṃ
            śanairbālamapakṣipet |
            <caesura/>
             gātrādapahṛte 'nyasmāt snehavartiṃ praveśayet || </l>

          <l xml:id="SS.4.2.72"><label>4.2.72</label> kṛte niḥśoṇite cāpi vidhiḥ
            sadyaḥkṣate hitaḥ |
            <caesura/>
             dūrābagāḍhāḥ sūkṣmāḥ syurye vraṇāstān viśoṇitān || </l>

          <l xml:id="SS.4.2.73"><label>4.2.73</label> kṛtvā sūkṣmeṇa netreṇa cakratailena
            tarpayet |
            <caesura/>
             samaṅgāṃ rajanīṃ padmāṃ trivargaṃ tutthameva ca || </l>

          <l xml:id="SS.4.2.74"><label>4.2.74</label> viḍaṅgaṃ kaṭukāṃ pathyāṃ guḍūcīṃ
            sakarañjikām |
            <caesura/>
             saṃhṛtya vipacet kāle tailaṃ ropaṇamuttamam || </l>

          <l xml:id="SS.4.2.75"><label>4.2.75</label> tālīśaṃ padmakaṃ māṃsī
            hareṇvagurucandanam |
            <caesura/>
             haridre padmabījāni sośīraṃ madhukaṃ ca taiḥ || </l>

          <l xml:id="SS.4.2.76"><label>4.2.76</label> pakvaṃ sadyovraṇeṣūktaṃ tailaṃ
            ropaṇamuttamam |
            <caesura/>
             kṣate kṣatavidhiḥ kāryaḥ piccite bhagnavadvidhiḥ || </l>

          <l xml:id="SS.4.2.77"><label>4.2.77</label> ghṛṣṭe rujo nigṛhyāśu
            cūrṇairupacaredvraṇam |
            <caesura/>
             viśliṣṭadehaṃ patitaṃ mathitaṃ hatameva ca || </l>

          <l xml:id="SS.4.2.78"><label>4.2.78</label> vāsayettailapūrṇāyāṃ droṇyāṃ
            māṃsarasāśanam |
            <caesura/>
             ayameva vidhiḥ kāryaḥ kṣīṇe marmahate tathā || </l>

          <l xml:id="SS.4.2.79"><label>4.2.79</label> ropaṇe saparīṣeke pāne ca vraṇināṃ
            sadā |
            <caesura/>
             tailaṃ ghṛtaṃ vā saṃyojyaṃ śarīrartūnavekṣya hi || </l>

          <l xml:id="SS.4.2.80"><label>4.2.80</label> ghṛtāni yāni vakṣyāmi yatnataḥ
            pittavidradhau |
            <caesura/>
             sadyovraṇeṣu deyāni tāni vaidyena jānatā || </l>

          <l xml:id="SS.4.2.81"><label>4.2.81</label> sadyaḥkṣatavraṇaṃ vaidyaḥ saśūlaṃ
            pariṣecayet |
            <caesura/>
             sarpiṣā nātiśītena balātailena vā punaḥ || </l>

          <l xml:id="SS.4.2.82"><label>4.2.82</label> samaṅgāṃ rajanīṃ padmāṃ pathyāṃ
            tutthaṃ suvarcalām |
            <caesura/>
             padmakaṃ rodhramadhukaṃ viḍaṅgāni hareṇukām || </l>

          <l xml:id="SS.4.2.83"><label>4.2.83</label> tālīśapatraṃ naladaṃ candanaṃ
            padmakeśaram |
            <caesura/>
             mañjiṣṭhośīralākṣāś ca kṣīriṇāṃ cāpi pallavān || </l>

          <l xml:id="SS.4.2.84"><label>4.2.84</label> priyālabījaṃ tindukyāstaruṇāni
            phalāni ca |
            <caesura/>
             yathālābhaṃ samāhṛtya tailamebhir vipācayet || </l>

          <l xml:id="SS.4.2.85"><label>4.2.85</label> sadyovraṇānāṃ sarveṣāmaduṣṭānāṃ tu
            ropaṇam |
            <caesura/>
             kaṣāyamadhurāḥ śītāḥ kriyāḥ snigdhāś ca yojayet || </l>

          <l xml:id="SS.4.2.86"><label>4.2.86</label> sadyovraṇānāṃ saptāhaṃ paścāt
            pūrvoktamācaret |
            <caesura/>
             duṣṭavraṇeṣu kartavyamūrdhvaṃ cādhaś ca śodhanam || </l>

          <l xml:id="SS.4.2.87"><label>4.2.87</label> viśoṣaṇaṃ tathā++āhāraḥ śoṇitasya ca
            mokṣaṇam |
            <caesura/>
             kaṣāyaṃ rājavṛkṣādau surasādau ca dhāvanam || </l>

          <l xml:id="SS.4.2.88"><label>4.2.88</label> tayoreva kaṣāyeṇa tailaṃ
            śodhanamiṣyate |
            <caesura/>
             kṣārakalpena vā tailaṃ kṣāradravyeṣu sādhitam || </l>

          <l xml:id="SS.4.2.89"><label>4.2.89</label> dravantī cirabilvaś ca dantī
            citrakameva ca |
            <caesura/>
             pṛthvīkā nimbapatrāṇi kāsīsaṃ tutthameva ca || </l>

          <l xml:id="SS.4.2.90"><label>4.2.90</label> trivṛttejovatī nīlī haridre
            saindhavaṃ tilāḥ |
            <caesura/>
             bhūmikadambaḥ suvahā śukākhyā lāṅgalāhvayā || </l>

          <l xml:id="SS.4.2.91"><label>4.2.91</label> naipālī jālinī caiva madayantī
            mṛgādanī |
            <caesura/>
             sudhāmūrvārkakīṭāriharitālakarañjikāḥ || </l>

          <l xml:id="SS.4.2.92"><label>4.2.92</label> yathopapatti kartavyaṃ tailametaistu
            śodhanam |
            <caesura/>
             ghṛtaṃ vā yadi vā prāptaṃ kalkāḥ saṃśodhanāstathā || </l>

          <l xml:id="SS.4.2.93"><label>4.2.93</label> saindhavatrivṛderaṇḍapatrakalkastu
            vātike |
            <caesura/>
             trivṛddharidrāmadhukakalkaḥ paitte tilairyutaḥ || </l>

          <l xml:id="SS.4.2.94"><label>4.2.94</label> kaphaje
            tilatejohvādantīsvarjikacitrakāḥ |
            <caesura/>
             duṣṭavraṇavidhiḥ kāryo mehakuṣṭhavraṇeṣvapi || </l>

          <l xml:id="SS.4.2.95"><label>4.2.95</label> ṣaḍvidhaḥ prāk pradiṣṭo yaḥ
            sadyovraṇaviniścayaḥ |
            <caesura/>
             nātaḥ śakyaṃ paraṃ vaktumapi niścitavādibhiḥ || </l>

          <l xml:id="SS.4.2.96"><label>4.2.96</label> upasargair nipātaiś ca tat tu
            paṇḍitamāninaḥ |
            <caesura/>
             kecit saṃyojya bhāṣante bahudhā mānagarvitāḥ || </l>

          <l xml:id="SS.4.2.97"><label>4.2.97</label> bahu tadbhāṣitaṃ teṣāṃ
            ṣaṭsveṣvevāvatiṣṭhate |
            <caesura/>
             viśeṣā iva sāmānye ṣaṭtvaṃ tu paramaṃ matam||</l>
          <trailer>iti suśrutasaṃhitāyāṃ cikitsāsthāne sadyocraṇacikitsitaṃ nāma dvitīyo
            'adhyāyaḥ ||2||</trailer>
        </div>


        <div n="3" subtype="adhyāya">
          <head>tṛtīyo 'adhyāyaḥ|</head>

          <l xml:id="SS.4.3.1"><label>4.3.1</label> athāto bhagnānāṃ cikitsitaṃ
            vyākhyāsyāmaḥ || </l>

          <l xml:id="SS.4.3.2"><label>4.3.2</label> yathovāca bhagavān dhanvantariḥ || </l>

          <l xml:id="SS.4.3.3"><label>4.3.3</label> alpāśino 'anātmavato
            jantorvātātmakasya ca |
            <caesura/>
             upadravairvā juṣṭasya bhagnaṃ kṛcchreṇa sidhyati || </l>

          <l xml:id="SS.4.3.4"><label>4.3.4</label> lavaṇaṃ kaṭukaṃ kṣāramamlaṃ
            maithunamātapam |
            <caesura/>
             vyāyāmaṃ ca na seveta bhagno rūkṣānnameva ca || </l>

          <l xml:id="SS.4.3.5"><label>4.3.5</label> śālirmāṃsarasaḥ kṣīraṃ sarpiryūṣaḥ
            satīnajaḥ |
            <caesura/>
             bṛṃhaṇaṃ cānnapānaṃ syāddeyaṃ bhagnāya jānatā || </l>

          <l xml:id="SS.4.3.6"><label>4.3.6</label>
            madhūkodumbarāśvatthapalāśakakubhatvacaḥ |
            <caesura/>
             vaṃśasarjavaṭānāṃ ca kuśārthamupasaṃharet || </l>

          <l xml:id="SS.4.3.7"><label>4.3.7</label> ālepanārthaṃ mañjiṣṭhāṃ madhukaṃ
            raktacandanam |
            <caesura/>
             śatadhautaghṛtonmiśraṃ śālipiṣṭaṃ ca saṃharet || </l>

          <l xml:id="SS.4.3.8"><label>4.3.8</label> saptāhād atha saptāhāt saumyeṣv ṛtuṣu
            bandhanam |
            <caesura/>
             sādhāraṇeṣu kartavyaṃ pañcame pañcame 'hani || </l>

          <l xml:id="SS.4.3.9"><label>4.3.9</label> āgneyeṣu tryahā tu kuryād
            bhagnadoṣavaśena vā |
            <caesura/>
             tatrātiśithilaṃ baddhe sandhisthairyaṃ na jāyate || </l>

          <l xml:id="SS.4.3.10"><label>4.3.10</label> gāḍhenāpi tvagādīnāṃ śopho ruk pāka
            eva ca |
            <caesura/>
             tasmāt sādhāraṇaṃ bandhaṃ bhagne śaṃsanti tadvidaḥ || </l>

          <l xml:id="SS.4.3.11"><label>4.3.11</label> nyagrodhādikaṣāyaṃ tu suśītaṃ
            pariṣecane |
            <caesura/>
             pañcamūlīvipakvaṃ tu kṣīraṃ kuryāt savedane || </l>

          <l xml:id="SS.4.3.12"><label>4.3.12</label> sukhoṣṇam avacāryaṃ vā cakratailaṃ
            vijānatā |
            <caesura/>
             vibhajya kālaṃ doṣaṃ ca doṣaghnauṣadhasaṃyutam || </l>

          <l xml:id="SS.4.3.13"><label>4.3.13</label> pariṣekaṃ pradehaṃ ca vidadhyāc
            chītam eva ca |
            <caesura/>
             gṛṣṭikṣīraṃ sasarpiṣkaṃ madhurauṣadhasādhitam || </l>

          <l xml:id="SS.4.3.14"><label>4.3.14</label> śītalaṃ lākṣayā yuktaṃ prātarbhagnaḥ
            pibennaraḥ |
            <caesura/>
             savraṇasya tu bhagnasya vraṇaṃ sarpirmadhūttaraiḥ || </l>

          <l xml:id="SS.4.3.15"><label>4.3.15</label> pratisārya kaṣāyaistu śeṣaṃ
            bhagnavadācaret |
            <caesura/>
             prathame vayasi tvevaṃ bhagnaṃ sukaramādiśet || </l>

          <l xml:id="SS.4.3.16"><label>4.3.16</label> alpadoṣasya jantostu kāle ca
            śiśirātmake |
            <caesura/>
             prathame vayasi tvevaṃ māsāt sandhiḥ sthiro bhavet || </l>

          <l xml:id="SS.4.3.17"><label>4.3.17</label> madhyame dviguṇāt kālāduttare
            triguṇāt smṛtaḥ |
            <caesura/>
             avanāmitamunnahyedunnataṃ cavapīḍayet || </l>

          <l xml:id="SS.4.3.18"><label>4.3.18</label> āñchedatikṣiptamadho gataṃ copari
            vartayet |
            <caesura/>
             āñchanaiḥ pīḍanaiścaiva saṅgepairbandhanaistathā || </l>

          <l xml:id="SS.4.3.19"><label>4.3.19</label> sandhīñcharīre sarvāṃstu
            calānapyacalānapi |
            <caesura/>
             etaistu sthāpanopāyaiḥ sthāpayenmatimān bhiṣak || </l>

          <l xml:id="SS.4.3.20"><label>4.3.20</label> utpiṣṭamatha viśliṣṭaṃ sandhiṃ
            vaidyo na ghaṭṭayet |
            <caesura/>
             tasya śītān parīṣekān pradehāṃścāvacārayet || </l>

          <l xml:id="SS.4.3.21"><label>4.3.21</label> abhighāte hṛte sandhiḥ svāṃ yāti
            prakṛtiṃ punaḥ |
            <caesura/>
             ghṛtadigdhena paṭṭena veṣṭayitvā yathāvidhi || </l>

          <l xml:id="SS.4.3.22"><label>4.3.22</label> paṭṭopari kuśān dattvā
            yathāvadvandhamācaret |
            <caesura/>
             pratyaṅgabhagnasya vidhirata ūrdhvaṃ pravakṣyate || </l>

          <l xml:id="SS.4.3.23"><label>4.3.23</label> nakhasandhiṃ samutpiṣṭaṃ
            raktānugatamārayā |
            <caesura/>
             avamathya srute rakte śālipiṣṭena lepayet || </l>

          <l xml:id="SS.4.3.24"><label>4.3.24</label> bhagnāṃ vā sandhimuktāṃ vā
            sthāpayitvā+aṅgulīṃ samām |
            <caesura/>
             aṇunā++āveṣṭya paṭṭena ghṛtasekaṃ pradāpayet || </l>

          <l xml:id="SS.4.3.25"><label>4.3.25</label> abhyajya sapiṣā pādaṃ talabhagnaṃ
            kuśottaram |
            <caesura/>
             vastrapaṭṭena badhnīyānna ca vyāyāmamācaret || </l>

          <l xml:id="SS.4.3.26"><label>4.3.26</label> abhyajyāyāmayejjaṅghāmūruṃ ca
            susamāhitaḥ |
            <caesura/>
             dattvā vṛkṣatvacaḥ śītā vastrapaṭṭena veṣṭayet || </l>

          <l xml:id="SS.4.3.27"><label>4.3.27</label> matimāṃścakrayogena hyāñchedūrvasthi
            nirgatam |
            <caesura/>
             sphuṭitaṃ piccitaṃ cāpi badhnīyāt pūrvavadbhiṣak || </l>

          <l xml:id="SS.4.3.28"><label>4.3.28</label> āñchedūrdhvamadho vā+api kaṭibhagnaṃ
            tu mānavam |
            <caesura/>
             tataḥ sthānasthite saṃdhau bastibhiḥ samupācaret || </l>

          <l xml:id="SS.4.3.29"><label>4.3.29</label> parśukāsvatha bhagnāsu
            ghṛtābhyaktasya tiṣṭhataḥ |
            <caesura/>
             dakṣiṇāsv athavā vāmāsv anumṛjya nibandhanīḥ || </l>

          <l xml:id="SS.4.3.30"><label>4.3.30</label> tataḥ kavalikāṃ dattvā veṣṭayet
            susamāhitaḥ |
            <caesura/>
             tailapūrṇe kaṭāhe vā droṇyāṃ vā śāyayennaram || </l>

          <l xml:id="SS.4.3.31"><label>4.3.31</label> musalenotkṣipet kakṣāmaṃsasandhau
            visaṃhate |
            <caesura/>
             sthānasthitaṃ ca badhnīyāt svastikena vicakṣaṇaḥ || </l>

          <l xml:id="SS.4.3.32"><label>4.3.32</label> kaurparaṃ tu tathā sandhim
            aṅguṣṭhenānumārjayet |
            <caesura/>
             anumṛjya tataḥ sandhiṃ pīḍayet kūrparāc cyutam || </l>

          <l xml:id="SS.4.3.33"><label>4.3.33</label> prasāryākuñcayec cainaṃ snehasekaṃ
            ca dāpayet |
            <caesura/>
             evaṃ jānuni gulphe ca maṇibandhe ca kārayet || </l>

          <l xml:id="SS.4.3.34"><label>4.3.34</label> ubhe tale same kṛtvā talabhagnasya
            dehinaḥ |
            <caesura/>
             badhnīyād āmatailena pariṣekaṃ ca kārayet || </l>

          <l xml:id="SS.4.3.35"><label>4.3.35</label> mṛtpiṇḍaṃ dhārayet pūrvaṃ lavaṇaṃ ca
            tataḥ param |
            <caesura/>
             haste jātabale cāpi kuryāt pāṣāṇadhāraṇam || </l>

          <l xml:id="SS.4.3.36"><label>4.3.36</label> sannam unnamayet svinnamakṣakaṃ
            musalena tu |
            <caesura/>
             tathonnataṃ pīḍayec ca badhnīyādgāḍhameva ca || </l>

          <l xml:id="SS.4.3.37"><label>4.3.37</label> ūruvac cāpi kartavyaṃ
            bāhubhagnacikitsitam |
            <caesura/>
             grīvāyāṃ tu vivṛttāyāṃ praviṣṭāyāmadho 'api vā || </l>

          <l xml:id="SS.4.3.38"><label>4.3.38</label> avaṭāvatha hanvoś ca
            pragṛhyonnamayen naram |
            <caesura/>
             tataḥ kuśāṃ samaṃ dattvā vastrapaṭṭena veṣṭayet || </l>

          <l xml:id="SS.4.3.39"><label>4.3.39</label> uttānaṃ śāyayec cainaṃ
            saptarātramatandriyaḥ |
            <caesura/>
             hanvasthinī samānīya hanusandhau visaṃhate || </l>

          <l xml:id="SS.4.3.40"><label>4.3.40</label> svedayitvā sthiten samyak pañcāṅgīṃ
            vitaredbhiṣak |
            <caesura/>
             vātaghnamadhuraiḥ sarpiḥ siddhaṃ nasye ca pūjitam || </l>

          <l xml:id="SS.4.3.41"><label>4.3.41</label> abhagnāṃś calitān dantān saraktān
            avapīḍayet |
            <caesura/>
             taruṇasya manuṣyasya śītair ālepayed vahiḥ || </l>

          <l xml:id="SS.4.3.42ab"><label>4.3.42</label> siktvā+ambubhistataḥ śītaiḥ
            sandhānīyairupācaret | </l>
          <l xml:id="SS.4.3.42cd"> utpalasya ca nālena kṣīrapānaṃ vidhīyate || </l>

          <l xml:id="SS.4.3.43ab"><label>4.3.43</label> jīrṇasya tu manuṣyasya varjayec
            calitān dvijān | </l>
          <l xml:id="SS.4.3.43cd"> nāsāṃ sannāṃ vivṛttāṃ vā ṛjvīṃ kṛtvā śalākayā || </l>

          <l xml:id="SS.4.3.44"><label>4.3.44</label> pṛthaṅnasikayor nāḍyau dvimukhyau
            saṃpraveśayet |
            <caesura/>
             tataḥ paṭṭena saṃveṣṭya ghṛtasekaṃ pradāpayet || </l>

          <l xml:id="SS.4.3.45"><label>4.3.45</label> bhagnaṃ karṇaṃ tu badhnīyāt samaṃ
            kṛtvā ghṛtaplutam |
            <caesura/>
             sadyaḥkṣatavidhānaṃ ca tataḥ pañcāt samācaret || </l>

          <l xml:id="SS.4.3.46"><label>4.3.46</label> mastuluṅgādvinā bhinne kapāle
            madhusarpiṣī |
            <caesura/>
             dattvā tato nibadhnīyāt saptāhaṃ ca pibed ghṛtam|| </l>

          <l xml:id="SS.4.3.47"><label>4.3.47</label> patanādabhighātādvā śūnamaṅgaṃ
            yadakṣatam |
            <caesura/>
             śītān pradehān sekāṃś ca bhiṣak tasyāvacārayet || </l>

          <l xml:id="SS.4.3.48"><label>4.3.48</label> atha jaṅghorubhagnānāṃ kapāṭaśayanaṃ
            hitam |
            <caesura/>
             kīlakā bandhanārthaṃ ca pañca kāryā vijānatā || </l>

          <l xml:id="SS.4.3.49"><label>4.3.49</label> yathā na calanaṃ tasya bhagnasya
            kriyate tathā |
            <caesura/>
             sandher ubhayato dvau dvau tale caikaś ca kīlakaḥ || </l>

          <l xml:id="SS.4.3.50"><label>4.3.50</label> śroṇyāṃ vā pṛṣṭhavaṃśe vā vakṣasy
            akṣakayos tathā |
            <caesura/>
             bhagnasandhivimokṣeṣu vidhim enaṃ samācaret || </l>

          <l xml:id="SS.4.3.51"><label>4.3.51</label> sandhīṃś ciravimuktāṃs tu snigdhān
            svinnān mṛdūkṛtān |
            <caesura/>
             uktair vidhānair buddhyā ca samyak prakṛtimānayet || </l>

          <l xml:id="SS.4.3.52"><label>4.3.52</label> kāṇḍabhagne prarūḍhe tu
            viṣamolbaṇasaṃhite |
            <caesura/>
             āpothya samayed bhagnaṃ tato bhagnavadācaret || </l>

          <l xml:id="SS.4.3.53"><label>4.3.53</label> kalpayen nirgataṃ śuṣkaṃ vraṇānte
            'sthi samāhitaḥ |
            <caesura/>
             sandhyante vā kriyāṃ kuryāt savraṇe vraṇabhagnavat || </l>

          <l xml:id="SS.4.3.54"><label>4.3.54</label> ūrdhvakāye tu bhagnānāṃ mastiṣkyaṃ
            karṇapūraṇam |
            <caesura/>
             ghṛtapānaṃ hitaṃ nasyaṃ praśākhāsv anuvāsanam || </l>

          <l xml:id="SS.4.3.55"><label>4.3.55</label> ata ūrdhvaṃ pravakṣyāmi tailaṃ
            bhagnaprasādhakam |
            <caesura/>
             rātrau rātrau tilān kṛṣṇān vāsayed asthire jale || </l>

          <l xml:id="SS.4.3.56"><label>4.3.56</label> divā divā śoṣayitvā gavāṃ kṣīreṇa
            bhāvayet |
            <caesura/>
             tṛtīyaṃ saptarātraṃ tu bhāvayenmadhukāmbunā || </l>

          <l xml:id="SS.4.3.57"><label>4.3.57</label> tataḥ kṣīraṃ punaḥ pītān suśuṣkāṃś
            cūrṇayed bhiṣak |
            <caesura/>
             kākolyādiṃ sayaṣṭyāhvaṃ mañjiṣṭhāṃ sārivāṃ tathā || </l>

          <l xml:id="SS.4.3.58"><label>4.3.58</label> kuṣṭhaṃ sarjarasaṃ māṃsīṃ suradāru
            sacandanam |
            <caesura/>
             śatapuṣpāṃ ca saṃcūrṇya tilacūrṇena yojayet || </l>

          <l xml:id="SS.4.3.59"><label>4.3.59</label> pīḍanārthaṃ ca kartavyaṃ
            sarvagandhaśṛtaṃ payaḥ |
            <caesura/>
             caturguṇena payasā tattailaṃ vipaced bhiṣak || </l>

          <l xml:id="SS.4.3.60"><label>4.3.60</label> elāmaṃśumatīṃ patraṃ jīvakaṃ tagaraṃ
            tathā |
            <caesura/>
             rodhraṃ prapauṇḍarīkaṃ ca tathā kālānusāri(vā)ṇam || </l>

          <l xml:id="SS.4.3.61"><label>4.3.61</label> saireyakaṃ kṣīraśuklāmanantāṃ
            samadhūlikām |
            <caesura/>
             piṣṭvā śṛṅgāṭakaṃ caiva pūrvoktāny auṣadhāni ca || </l>

          <l xml:id="SS.4.3.62"><label>4.3.62</label> ebhis tadvipacettailaṃ
            śāstravinmṛdunā 'gninā |
            <caesura/>
             etat tailaṃ sadā pathyaṃ bhagnānāṃ sarvakarmasu || </l>

          <l xml:id="SS.4.3.63"><label>4.3.63</label> ākṣepake pakṣaghāte tāluśoṣe tathā
            'rdite |
            <caesura/>
             manyāstambhe śiroroge karṇaśūle hanugrahe || </l>

          <l xml:id="SS.4.3.64"><label>4.3.64</label> bādhirye timire caiva ye ca strīṣu
            kṣayaṃ gatāḥ |
            <caesura/>
             pathyaṃ pāne tathā 'bhyaṅge nasye bastiṣu bhojane || </l>

          <l xml:id="SS.4.3.65"><label>4.3.65</label> grīvāskandhorasāṃ
            vṛddhiramunaivopajāyate |
            <caesura/>
             mukhaṃ ca padmapratimaṃ sasugandhisamīraṇam || </l>

          <l xml:id="SS.4.3.66"><label>4.3.66</label> gandhatailamidaṃ nāmnā
            sarvavātavikāranut |
            <caesura/>
             rājārham etat kartavyaṃ rājñām eva vicakṣaṇaiḥ || </l>

          <l xml:id="SS.4.3.67"><label>4.3.67</label> trapuṣākṣpriyālānāṃ tailāni
            madhuraiḥ saha |
            <caesura/>
             vasāṃ dattvā yathālābhaṃ kṣīre daśaguṇe pacet || </l>

          <l xml:id="SS.4.3.68"><label>4.3.68</label> snehottamamidaṃ cāśu kuryād
            bhagnaprasādhanam |
            <caesura/>
             pānābhyañjananasyeṣu bastikarmaṇi secane || </l>

          <l xml:id="SS.4.3.69"><label>4.3.69</label> bhagnaṃ naiti yathāpākaṃ prayateta
            tathā bhiṣak |
            <caesura/>
             pakvamāṃsasirāsnāyu taddhi kṛcchreṇa sidhyati || </l>

          <l xml:id="SS.4.3.70"><label>4.3.70</label> bhagnaṃ
            sandhimanāviddhamahīnāṅgamanulbaṇam |
            <caesura/>
             sukhaceṣṭāpracāraṃ ca saṃhitaṃ samyagādiśet ||</l>

          <p ana="trailer">iti suśrutasaṃhitāyāṃ cikitsāsthāne bhagnacikitsitaṃ nāma
            tṛtīyo 'dhyāyaḥ ||3 ||</p>
        </div>


        <div n="4" type="adhyāya">
          <head>caturtho 'dhyāyaḥ |</head>
          <l xml:id="SS.4.4.1"><label>4.4.1</label> athāto bātavyādhicikitsitaṃ
            vyākhyāsyāmaḥ || </l>

          <l xml:id="SS.4.4.2"><label>4.4.2</label> yathovāca bhagavān dhanvantariḥ || </l>

          <l xml:id="SS.4.4.3"><label>4.4.3</label> āmāśayagate vāte cchardayitvā
            yathākramam |
            <caesura/>
             deyaḥ ṣaḍdharaṇo yogaḥ saptarātraṃ sukhāmbunā || </l>

          <l xml:id="SS.4.4.4"><label>4.4.4</label> citrakendrayave pāṭhā kaṭukā 'tiviṣā
            'bhayā |
            <caesura/>
             vātavyādhipraśamano yogaḥ ṣaḍdharaṇaḥ smṛtaḥ || </l>

          <l xml:id="SS.4.4.5"><label>4.4.5</label> pakvāśayagate cāpi deyaṃ
            snehavirecanam |
            <caesura/>
             bastayaḥ śodhanīyāś ca prāśāś ca lavaṇottarāḥ || </l>

          <l xml:id="SS.4.4.6"><label>4.4.6</label> kāryo bastigate cāpi
            vidhir bastiviśodhanaḥ |
            <caesura/>
             śrotrādiṣu prakupite kāryaś cānilahā kramaḥ || </l>

          <l xml:id="SS.4.4.7"><label>4.4.7</label> snehābhyaṅgopanāhāś ca mardanālepanāni
            ca |
            <caesura/>
             tvaṅmāṃsāsṛksirāprāpte kuryāt cāsṛgvimokṣaṇam || </l>

          <l xml:id="SS.4.4.8"><label>4.4.8</label> snehopanāhāgnikarmabandhanonmardanāni
            ca |
            <caesura/>
             snāyusandhyasthisaṃprāpte kuryād vāyāvatandritaḥ || </l>

          <l xml:id="SS.4.4.9"><label>4.4.9</label> niruddhe 'sthani vā vāyau pāṇimanthena
            dārite |
            <caesura/>
             nāḍīṃ dattvā 'sthani bhiṣak cūṣayet pavanaṃ balī || </l>

          <l xml:id="SS.4.4.10"><label>4.4.10</label> śukraprāpte 'nile kāryaṃ
            śukradoṣacikitsitam |
            <caesura/>
             avagāhakuṭīkarṣūprastarābhyaṅgabastibhiḥ || </l>

          <l xml:id="SS.4.4.11"><label>4.4.11</label> jayet sarvāṅgajaṃ vātaṃ sirāmokṣaiś
            ca buddhimān |
            <caesura/>
             ekāṅgagaṃ ca matimāñ chṛṅgaiś cāvasthitaṃ jayet || </l>

          <l xml:id="SS.4.4.12"><label>4.4.12</label> balāsapittaraktais tu
            saṃsṛṣṭamavirodhibhiḥ |
            <caesura/>
             suptivāte tvasṛṅmokṣaṃ kuryāt tu bahuśo bhiṣak || </l>

          <l xml:id="SS.4.4.13"><label>4.4.13</label> dihyāc ca lavaṇāgāradhūmais
            tailasamanvitaiḥ |
            <caesura/>
             pañcamūlīśṛtaṃ kṣīraṃ phalāmlo rasa eva ca || </l>

          <l xml:id="SS.4.4.14"><label>4.4.14</label> susnigdho dhanyayūṣo vā hito
            vātavikāriṇām |
            <caesura/>
             kākolyādiḥ savātaghnaḥ sarvāmladravyasaṃyutaḥ || </l>

          <l xml:id="SS.4.4.15"><label>4.4.15</label> sānūpaudakamāṃsas tu
            sarvasnehasamanvitaḥ |
            <caesura/>
             sukhoṣṇaḥ spaṣṭalavaṇaḥ sālvaṇaḥ parikīrtitaḥ || </l>

          <l xml:id="SS.4.4.16"><label>4.4.16</label> tenopanāhaṃ kurvīta sarvadā
            vātarogiṇām |
            <caesura/>
             kuñcyamānaṃ rujārtaṃ vā gātraṃ stabdhamathāpi vā || </l>

          <l xml:id="SS.4.4.17"><label>4.4.17</label> gāḍhaṃ paṭṭair nibadhnīyāt
            kṣaumakārpāsikaurṇikaiḥ |
            <caesura/>
             biḍālanakulondrāṇāṃ carmagoṇyāṃ mṛgasya vā || </l>

          <l xml:id="SS.4.4.18"><label>4.4.18</label> praveśayed vā svabhyaktaṃ
            sālvaṇenopanāhitam |
            <caesura/>
             skandhavakṣastrikaprāptaṃ vāyuṃ manyāgataṃ tathā || </l>

          <l xml:id="SS.4.4.19"><label>4.4.19</label> vamanaṃ hanti nasyaṃ ca kuśalena
            prayojitam |
            <caesura/>
             śirogataṃ śirobastir hanti vā 'sṛgvimokṣaṇam || </l>

          <l xml:id="SS.4.4.20"><label>4.4.20</label> snehaṃ mātrāsahasraṃ tu dhārayet
            tatra yogataḥ |
            <caesura/>
             sarvāṅgatamekāṅgasthitaṃ vā 'pi samīraṇam || </l>

          <l xml:id="SS.4.4.21"><label>4.4.21</label> ruṇaddhi kevalo bastir vāyuvegam
            ivācalaḥ |
            <caesura/>
             snehasvedas tathā 'bhyaṅgo bastiḥ snehavirecanam || </l>

          <l xml:id="SS.4.4.22"><label>4.4.22</label> śirobastiḥ śiraḥsneho dhūmaḥ
            snaihika eva ca |
            <caesura/>
             sukhoṣṇaḥ snehagaṇḍūṣo nasyaṃ snaihikam eva ca || </l>

          <l xml:id="SS.4.4.23"><label>4.4.23</label> rasāḥ kṣīrāṇi māṃsāni snehāḥ
            snehānvitaṃ ca yat |
            <caesura/>
             bhojanāni phalāmlāni snigdhāni lavaṇāni ca || </l>

          <l xml:id="SS.4.4.24"><label>4.4.24</label> sukhoṣṇāś ca parīṣekās tathā
            saṃvāhanāni ca |
            <caesura/>
             kuṅkumāgurupatrāṇi kuṣṭhailātagarāṇi ca || </l>

          <l xml:id="SS.4.4.25"><label>4.4.25</label> kauśeyaurṇikaraumāṇi kārpāsāni
            gurūṇi ca |
            <caesura/>
             nivātātapayuktāni tathā garbhagṛhāṇi ca || </l>

          <l xml:id="SS.4.4.26"><label>4.4.26</label> mṛdvī śayyā 'gnisaṃtāpo brahmacaryaṃ
            tathaiva ca |
            <caesura/>
             samāsenaivamādīni yojyāny anilarogiṣu || </l>

          <l xml:id="SS.4.4.27"><label>4.4.27</label>
            trivṛddantīsuvarṇakṣīrīsaptalāśaṅkhinītriphalāviḍaṅgānāmakṣasamāḥ bhāgāḥ,
            bilvamātraḥ kalkastilvakamūlakampillakayoḥ, triphalārasadadhipātre dve dve,
            ghṛtapātramekaṃ, tadaikadhyaṃ saṃsṛjya vipacet; tilvakasarpiretat
            snehavirecanam upadiśanti vātarogiṣu | tilvakavidhir evāśokaramyakayor
            draṣṭavyaḥ || </l>

          <l xml:id="SS.4.4.28"><label>4.4.28</label>
            tilaparipīḍanopakaraṇakāṣṭhānyāhṛtyānalpakālaṃ tailaparipītānyaṇūni khaṇḍaśaḥ
            kalpayitvā 'vakṣudya mahati kaṭāhe pānīyenābhiplāvya kvāthayet, tataḥ
            snehamambupṛṣṭhādyadudeti tat sarakapāṇyor anyatareṇādāya
            vātaghnauṣadhapratīvāpaṃ snehapākakalpena vipacet, etad aṇutailam upadiśanti
            vātarogiṣu; aṇubhyastailadravyebhyo niṣpādyata ity aṇutailam || </l>

          <l xml:id="SS.4.4.29"><label>4.4.29</label> atha mahāpañcamūlakāṣṭhair bahubhir
            avadahyāvanipradeśamasitamuṣitamekarātram upaśānte 'gnāvapohya bhasma nivṛttāṃ
            bhūmiṃ vidārigandhādisiddhena tailaghaṭaśatena tulyapayasā
            'bhiṣicyaikarātramavasthāpya tato yāvatī mṛttikā snigdhā syāttāmādāyoṣṇodakena
            mahati kaṭāhe 'bhyāsiñcet, tatra yattailamuttiṣṭhettat pāṇibhyāṃ paryādāya
            svanuguptaṃ nidadhyāt; tatastailaṃ
            vātaharauṣadhakvāthamāṃsarasakṣīrāmlabhāgasahasreṇa sahasrapākaṃ vipacedyāvatā
            kālena śaknuyāt paktuṃ, prativāpaś cātra haimavatā dakṣiṇāpathagāś ca gandhā
            vātaghnāni ca, tasmin sidhyati śaṅkhānādhmāpayed dundubhīnāghātayecchatraṃ
            dhārayed bālavyajanaiś ca vījayed brāhmaṇasahasraṃ bhojayet , tat sādhu
            siddhamavatārya sauvarṇe rājate mṛnmaye vā pātre svanuguptaṃ nidadhyāt,
            tad etat sahasrapākam aprativāravīryaṃ rājārhaṃ tailam; evaṃ bhāgaśata<pc> </pc>vipakvaṃ
            śatapākam || </l>

          <l xml:id="SS.4.4.30"><label>4.4.30</label>
            gandharvahastamuṣkakanaktamālāṭarūṣakapūtīkāragvadhacitrakādīnāṃ
            patrāṇyārdrāṇi lavaṇena sahodūkhale 'vakṣudya snehaghaṭe prakṣipyāvalipya
            gośakṛdbhir dāhayet; etatpatralavaṇam upadiśanti vātarogeṣu || </l>

          <l xml:id="SS.4.4.31"><label>4.4.31</label> evaṃ snuhīkāṇḍavārtākuśigrulavaṇāni
            saṃkṣudya ghaṭaṃ pūrayitvā sarpistailavasāmajjabhiḥ prakṣipyāvalipya
            gośakṛdbhir dāhayet; etat snehalavaṇam upadiśanti vātarogeṣu |(iti
            kāṇḍalavaṇam) || </l>

          <l xml:id="SS.4.4.32"><label>4.4.32</label>
            gaṇḍīrapalāśakuṭajabilvārkasnuhyapāmārgapāṭalāpāribhadrakanādeyīkṛṣṇagandhānīpanimbanirdahanyaṭarūṣakanaktamālakapūtikabṛhatīkaṇṭakārikābhallātakeṅgudīvaijayantīkadalībāṣpadvayekṣurakendravāruṇīśvetamokṣakāśokā
            ity evaṃ vargaṃ samūlapatraśākhamārdramāhṛtya lavaṇena saha saṃsṛjya
            pūrvavaddagdhvā kṣārakalpena parisrāvya vipacet, prativāpaś cātra hiṅgvādibhiḥ
            pippalyādibhir vā | ity etat kalyāṇakalavaṇaṃ
            vātarogagulmaplīhāgniṣaṅgājīrṇārśo 'rocakārtānāṃ kāsādibhiḥ kṛmibhir
            upadrutānāṃ copadiśanti pānabhojaneṣv apīti || </l>

          <l xml:id="SS.4.4.33"><label>4.4.33</label> bhavati cātra
            <caesura/>
             viṣyandanāduṣṇabhāvāddoṣāṇāṃ ca vipācanāt |
            <caesura/>
             saṃskārapācanāccedaṃ vātarogeṣu śasyate ||</l>

          <p ana="trailer">iti śrīsuśrutasaṃhitāyāṃ cikitsāsthāne vātavyādhicikitsitaṃ
            nāma caturtho 'dhyāyaḥ ||4 ||</p>
        </div>

        <div n="5" type="adhyāya">
          <head>pañcamo 'dhyāyaḥ |</head>
          <l xml:id="SS.4.5.1"><label>4.5.1</label> athāto mahāvātavyādhicikitsitaṃ
            vyākhyāsyāmaḥ || </l>

          <l xml:id="SS.4.5.2"><label>4.5.2</label> yathovāca bhagavān dhanvantariḥ || </l>

          <l xml:id="SS.4.5.3"><label>4.5.3</label> dvividhaṃ vātaśoṇitam uttānam
            avagāḍhaṃ cety eke bhāṣante; tat tu na samyak, tad dhi kuṣṭhavad uttānaṃ
            bhūtvā kālāntareṇāvagāḍhībhavati, tasmān na dvividham || </l>

          <l xml:id="SS.4.5.4"><label>4.5.4</label> tatra balavadvigrahādibhiḥ
            prakupitasya vāyor gurūṣṇādhyaśanaśīlasya praduṣṭaṃ śoṇitaṃ mārgam āvṛtya
            vātena sahaikībhūtaṃ yugapad vātaraktanimittāṃ vedanāṃ janayatīti vātaraktam |
            tat tu pūrvaṃ hastapādayor avasthānaṃ kṛtvā paścād dehaṃ vyāpnoti | tasya
            pūrvarūpāṇitodadāhakaṇḍūśophastambhatvakpāruṣyasirāsnāyudhamanīspandanasakthidaurbalyāni
            śyāvāruṇamaṇḍalotpattiś cākasmāt pāṇipādatalāṅguligulphamaṇibandhaprabhṛtiṣu,
            tatrāpratikāriṇo 'pacāriṇaś ca rogo vyaktataraḥ, tasya lakṣaṇam uktaṃ;
            tatrāpratikāriṇo vaikalyaṃ bhavati || </l>

          <l xml:id="SS.4.5.5"><label>4.5.5</label> bhavati cātra
            <caesura/>
             prāyaśaḥ sukumārāṇāṃ mithyāhāravihāriṇām |
            <caesura/>
             sthūlānāṃ sukhināṃ cāpi vātaraktaṃ prakupyati || </l>

          <l xml:id="SS.4.5.6"><label>4.5.6</label> tatra
            prāṇamāṃsakṣayapipāsājvaramūrcchāśvāsakāsastambhārocakāvipākavisaraṇasaṃkocanair
            anupadrutaṃ balavantamātmavantam upakaraṇavantaṃ copakramet || </l>

          <l xml:id="SS.4.5.7"><label>4.5.7</label> tatra ādāv eva bahuvātarūkṣamlānāṅgād
            ṛte mārgāvaraṇād duṣṭaśoṇitam asakṛd alpālpam avasiñced vātakopabhayāt | tato
            vamanādibhir upakramair upapādya pratisaṃsṛṣṭabhaktaṃ vātaprabale purāṇaghṛtaṃ
            pāyayet | ajākṣīraṃ vā 'rdhatailaṃ madhukākṣayayuktaṃ, śṛgālavinnāsiddhaṃ vā
            śarkarāmadhumadhuraṃ, śuṇṭhīśṛṅgāṭakakaśerukasiddhaṃ vā,
            śyāmārāsnāsuṣavīśṛgālavinnāpīluśatāvarīśvadaṃṣṭrādvipañcamūlīsiddhaṃ vā |
            dvipañcamūlīkvāthāṣṭaguṇasiddhena payasā
            madhukameṣaśṛṅgīśvadaṃṣṭrāsaralabhadradāruvacāsurabhikalkapratīvāpaṃ tailaṃ
            pācayitvā pānādiṣūpayuñjīta,
            śatāvarīmayūrakakiṇihyajamodāmadhukakṣīravidārībalātibalātṛṇapañcamūlīkvāthasiddhaṃ
            vā kākolyādiprativāpaṃ, balātailaṃ śatapākaṃ veti | vātaharamūlasiddhena ca
            payasā pariṣecanam amlair vā kurvīta | yavamadhukair aṇḍatilavarṣābhūbhir vā
            pradehaḥ kāryaḥ | tatra cūrṇiteṣu yavagodhūmatilamudgamāṣeṣu pratyekaśaḥ
            kākolīkṣīrakākolījīvakarṣabhakabalātibalābisamṛṇālaśṛgālavinnāmeṣaśṛṅgīpriyālaśarkarākaśerukasurabhivacākalkamiśreṣūpanāhārthaṃ
            sarpistailavasāmajjadugdhasiddhāḥ pañca pāyasā vyākhyātāḥ,
            snaihikaphalasārotkārikā vā, cūrṇiteṣu yavagodhūmatilamudgamāṣeṣu
            matsyapiśitaveśavāro vā,
            balvapeśikātagaradevadārusaralārāsnāhareṇukuṣṭhaśatapuṣpailāsurādadhimastuyukta
            upanāhaḥ, mātuluṅgāmlasaindhavaghṛtamiśraṃ madhuśigrumūlamālepastilakalko veti
            vātaprabale || </l>

          <l xml:id="SS.4.5.8"><label>4.5.8</label> pittaprabale
            drākṣārevatakaṭphalapayasyāmadhukacandanakāśmaryakaṣāyaṃ śarkarāmadhumadhuraṃ
            pāyayet, śatāvarīmadhukapaṭolatriphalākaṭurohiṇīkaṣāyaṃ, guḍūcīkaṣāyaṃ vā,
            pittajvaraharaṃ vā candanādikaṣāyaṃ śarkarāmadhumadhuraṃ,
            madhuratiktakaṣāyasiddhaṃ vā sarpiḥ;
            bisamṛṇālabhadraśriyapadmakakaṣāyeṇārdhakṣīreṇa pariṣekaḥ, kṣīrekṣurasair
            madhukaśarkarātaṇḍulodakair vā drākṣekṣukaṣāyamiśrair vā
            mastumadyadhānyāmlaiḥ; jīvanīyasiddhena vā sarpiṣā 'bhyaṅgaḥ,
            śatadhautaghṛtena vā, kākolyādikalkakaṣāyavipakvena vā sarpiṣā;
            śāliṣaṣṭikanalavañjulatālīsaśṛṅgāṭakagaloḍyagaurīgair
            ikaśaivalapadmakapadmapatraprabhṛtibhir dhānyāmlapiṣṭaiḥ pradeho ghṛtamiśraḥ,
            vātaprabale 'pyeṣa sukhoṣṇaḥ pradehaḥ kāryaḥ || </l>

          <l xml:id="SS.4.5.9"><label>4.5.9</label> raktaprabale 'py anevaṃ, bahuśaś ca
            śoṇitam avasecayet, śītatamāś ca pradehāḥ kāryā iti || </l>

          <l xml:id="SS.4.5.10"><label>4.5.10</label> śleṣmaprabale tv
            āmalakaharidrākaṣāyaṃ madhumadhuraṃ pāyayet, triphalākaṣāyaṃ vā;
            madhukaśṛṅgaveraharītakītiktarohiṇīkalkaṃ vā sakṣaudraṃ, mūtratoyayor
            anyatareṇa guḍaharītakīṃ vā bhakṣayet;
            tailamūtrakṣārodakasurāśuktakaphaghnauṣadhaniḥkvāthaiś ca pariṣekaḥ,
            āragvadhādikaṣāyair voṣṇaiḥ; mastumūtrasurāśuktamadhukasārivāpadmakasiddhaṃ vā
            ghṛtamabhyaṅgaḥ; tilasarṣapātasīyavacūrṇāni
            śleṣmātakakapitthamudhuśigrumiśrāṇi kṣāramūtrapiṣṭāni pradehaḥ;
            śvetasarṣapakalkaḥ, tilāśvagandhākalkaḥ, priyālaselukapitthakalkaḥ,
            madhuśigrupunarnavākalkaḥ, vyoṣatiktāpṛthakparṇībṛhatīkalka ity eteṣāṃ pañca
            pradehāḥ sukhoṣṇāḥ kṣārodakapiṣṭāḥ, śāliparṇī pṛśniparṇī bṛhatyau vā
            kṣīrapiṣṭāstarpaṇamiśrāḥ || </l>

          <l xml:id="SS.4.5.11"><label>4.5.11</label> saṃsarge sannipāte ca
            kriyāpathamuktaṃ miśraṃ kuryāt || </l>

          <l xml:id="SS.4.5.12"><label>4.5.12</label> sarveṣu ca guḍaharītakīm āseveta;
            pippalīr vā kṣīrapiṣṭā vāripiṣṭā vā pañcābhivṛddhyā daśābhivṛddhyā vā pibet
            kṣīraudanāhāro daśarātraṃ, bhūyaś cāpakarṣayet, evaṃ yāvat pañca daśa veti;
            tad etat pippalīvardhamānakaṃ
            vātaśoṇitaviṣamajvarārocakapāṇḍurogaplīhodarārśaḥkāsaśvāsaśophaśoṣāgnisādahṛdrogodarāṇyapahanti;
            jīvanīyapratīvāpaṃ sarpiḥ payasā pācayitvā 'bhyajyāt;
            sahāsahadevācandanamūrvāmustāpriyālaśatāvarīkaśerupadmakamadhukaśatapuṣpāvidārīkuṣṭhāni
            kṣīrapiṣṭaḥ pradeho ghṛtamaṇḍayuktaḥ, sair
            eyakāṭarūṣakabalātibalājīvantīsuṣavīkalko vā cchāgakṣīrapiṣṭaḥ, gokṣīrapiṣṭaḥ
            kāśmaryamadhukatarpaṇakalko vā;
            madhūcchiṣṭamañjiṣṭhāsarjarasasārivākṣīrasiddhaṃ piṇḍatailamabhyaṅgaḥ; sarveṣu
            ca purāṇaghṛtamāmalakarasavipakvaṃ vā pānārthe; jīvanīyasiddhaṃ pariṣekārthe,
            kākolyādikvāthakalkasiddhaṃ vā; suṣavīkvāthakalkasiddhaṃ vā,
            kāravellakakvathamātrasiddhaṃ vā; balātailaṃ vā pariṣekāvagāhabastibhojaneṣu;
            śāliṣaṣṭikayavagodhūmānnamanavaṃ bhuñjīta payasā jāṅgalarasena vā mudgayūṣeṇa
            vā 'namlena; śoṇitamokṣaṃ cābhīkṣṇaṃ kurvīta; ucchitadoṣe ca
            vamanavirecanāsthāpanānuvāsanakarma kartavyam || </l>

          <l xml:id="SS.4.5.13"><label>4.5.13</label> ( |
            paṭolatriphalābhīruguḍūcīkaṭukākṛtam |
            <caesura/>
             kvāthaṃ pītvā jayaty āśu vātaśoṇitajāṃ rujam ||) </l>

          <l xml:id="SS.4.5.14"><label>4.5.14</label> bhavanti cātra evamādyaiḥ
            kriyāyogair acirotpatitaṃ sukham |
            <caesura/>
             vātāsṛk sādhyate vaidyair yāpyate tu cirotthitam || </l>

          <l xml:id="SS.4.5.15"><label>4.5.15</label> upanāhaparīṣekapradehābhyañjanāni ca
            |
            <caesura/>
             śaraṇānyapravātāni manojñāni mahānti ca || </l>

          <l xml:id="SS.4.5.16"><label>4.5.16</label> mṛdugaṇḍopadhānāni śayanāni sukhāni
            ca |
            <caesura/>
             vātarakte praśasyante mṛdusaṃvāhanāni ca || </l>

          <l xml:id="SS.4.5.17"><label>4.5.17</label> vyāyāmaṃ maithunaṃ kopam
            uṣṇāmlalavaṇāśanam |
            <caesura/>
             divāsvapnam abhiṣyandi guru cānnaṃ vivarjayet || </l>

          <l xml:id="SS.4.5.18"><label>4.5.18</label> apatānakinam asrastākṣam
            avakrabhruvam astabdhameḍhram asvedanam avepanam apralāpinam akhaṭvāpātinam
            abahirāyāminaṃ copakramet | tatra prāg eva snehābhyaktaṃ
            svinnaśarīramavapīḍanena tīkṣṇenopakrameta śiraḥśuddhyarthaṃ; anantaraṃ
            vidārigandhādikvāthamāṃsarasakṣīradadhipakvaṃ sarpiracchaṃ pāyayet, tathā hi
            nātimātraṃ vāyuḥ prasarati; tato bhadradārvādivātaghnagaṇam āhṛtya
            sayavakolakulatthaṃ sānūpaudakamāṃsaṃ pañcavargamekataḥ prakvāthya tam ādāya
            kaṣāyam amlakṣīraiḥ sahonmiśraca sarpistailavasāmajjabhiḥ saha
            vipacenmadhurakapratīvāpaṃ, tad etat traivṛtam apatānakināṃ
            pariṣekāvagāhābhyaṅgapānabhojanānuvāsananasyeṣu vidadhyāt; yathoktaiś ca
            svedavidhānaiḥ svedayet, balīyasi vāte sukhoṣṇatuṣabusakarīṣapūrṇe kūpe
            nidadhyādāmukhāt, taptāyāṃ vā daśarātrāhṛtavegam upakrameta;
            vātavyādhicikitsitaṃ cāvekṣeta; rakṣākarma ca kuryād iti || </l>

          <l xml:id="SS.4.5.19"><label>4.5.19</label> pakṣāghātopadrutam amlānagātraṃ
            sarujam ātmavantam upakaraṇavantaṃ copakramet | tatra prāg eva
            snehasvedopapannaṃ mṛdunā śodhanena saṃśodhyānuvāsyāsthāpya ca yathākālam
            ākṣepakavidhānenopacaret; vaiśeṣikaś cātra mastiṣkyaḥ śirobastiḥ, aṇutailam
            abhyaṅgārthe, sālvaṇam upanāhārthe, balātailam anuvāsanārthe; evamatandritas
            trīṃś caturo vā māsān kriyāpatham upaseveta || </l>

          <l xml:id="SS.4.5.20"><label>4.5.20</label> manyāstambhe 'pyetad eva vidhānaṃ,
            viśeṣato vātaśleṣmaharair nasyai rūkṣasvedaiś copacaret || </l>

          <l xml:id="SS.4.5.21"><label>4.5.21</label> apatantrakāturaṃ nāpatarpayet,
            vamanānuvāsanāsthāpanāni na niṣeveta, vātaśleṣmoparuddhocchvāsaṃ tīkṣṇaiḥ
            pradhmāpanair mokṣayet, tumburupuṣkarāhvahiṅgvamlavetasapathyālavaṇatrayaṃ
            yavakvāthena pātuṃ prayacchet, pathyāśatārdhe sauvarcaladvipale caturguṇe
            payasi sarpiḥprasthaṃ siddhaṃ; vātaśleṣmāpanuc ca karma kuryāt || </l>

          <l xml:id="SS.4.5.22"><label>4.5.22</label> arditāturaṃ balavantam ātmavantam
            upakaraṇavantaṃ ca vātavyādhividhānenopacaret, vaiśeṣikaiś ca
            mastiṣkyaśirobastinasyadhūmopanāhasnehanāḍīsvedādibhiḥ; tataḥ satṛṇaṃ
            mahāpañcamūlaṃ kākolyādiṃ vidārigandhādimaudakānūpamāṃsaṃ tathaivaudakakandāṃś
            cāhṛtya dviguṇodake kṣīradroṇe niḥkvāthya kṣīrāvaśiṣṭam avatārya parisrāvya
            tailaprasthenonmiśrya punar agnāv adhiśraget, tatas tailaṃ kṣīrānugatam
            avatārya śītībhūtam abhimathnīyāt, tatra yaḥ sneha uttiṣṭhet tam ādāya
            madhurauṣadhasahākṣīrayuktaṃ vipacet, etat kṣīratailamarditāturāṇāṃ
            pānābhyaṅgādiṣūpayojyaṃ; tailahīnaṃ vā kṣīrasarpirakṣitarpaṇam iti || </l>

          <l xml:id="SS.4.5.23"><label>4.5.23</label>
            ghṛdhrasīviśvācīkroṣṭukaśiraḥkhañjapaṅgulavātakaṇṭākapādadāhapādaharṣavabāhukabādhiryadhamanīgatavātarogeṣu
            yathoktaṃ yathoddeśaṃ ca sirāvyadhaṃ kuryāt , anyatrāvabāhukāt;
            vātavyādhicikitsitaṃ cāvekṣeta || </l>

          <l xml:id="SS.4.5.24"><label>4.5.24</label> karṇaśūle tu śṛṅgaverarasaṃ
            tailamdhusaṃsṛṣṭaṃ saidhavopahitaṃ sukhoṣṇaṃ karṇe dadyāt,
            ajāmūtramadhutailāni vā, mātuluṅgadāḍimatintiḍīkasvarasamūtrasiddhaṃ tailaṃ,
            śuktasurātakramūtralavaṇasiddhaṃ vā; nāḍīsvedaiś ca svedayet,
            vātavyādhicikitsāṃ cāvekṣeta; bhūyaś cottare vakṣyāmaḥ || </l>

          <l xml:id="SS.4.5.25"><label>4.5.25</label> tūnīpratūnyoḥ snehalavaṇam
            uṣṇodakena pāyayet, pippalyādicūrṇaṃ vā, hiṅguyavakṣārapragāḍhaṃ vā sarpiḥ,
            bastibhiś cainam upakramet || </l>

          <l xml:id="SS.4.5.26"><label>4.5.26</label> ādhmāne
            tvaparpaṇapāṇitāpa(dīpanacūrṇa)phalavartikriyāpācanīyadīpanīyabastibhir
            upācaret; laṅghanānantaraṃ cānnakāle dhānyakajīrakādidīpanasiddhānyannāni |
            pratyādhmāne chardanāpatarpaṇadīpanāni kuryāt || </l>

          <l xml:id="SS.4.5.27"><label>4.5.27</label> aṣṭhīlāpratyaṣṭhīlayor
            gulmābhyantaravidradhivat kriyāvibhāga iti || </l>

          <l xml:id="SS.4.5.28"><label>4.5.28</label>
            hiṅgutrikaṭuvacājamodādhānyājagandhādāḍimatintiḍīkapāṭhācitrakayavakṣārasaindhavaviḍasaurvacalasvarjikāpippalīmūlāmlavetasaśaṭīpuṣkaramūlahapuṣācavyājājīpathyāś
            cūrṇayitvā mātuluṅgālena bahuśaḥ paribhāvyākṣamātrā guṭikāḥ kārayet; tataḥ
            prātar ekaikāṃ vātavikārī bhakṣayet, eṣa yogaḥ
            kāsaśvāsagulmodarārocakahṛdrogādhmānapārśvodarabastiśūlānāhamūtrakṛcchraplīhārśastūnīpratūnīr
            apahanti || </l>

          <l xml:id="SS.4.5.29"><label>4.5.29</label> bhavanti cātra kevalo doṣayukto vā
            dhātubhir vā++āvṛto 'nilaḥ |
            <caesura/>
             vijñeyo lakṣaṇohābhyāṃ cikitsyaś cāvirodhataḥ || </l>

          <l xml:id="SS.4.5.30"><label>4.5.30</label> rujāvantaṃ ghanaṃ śītaṃ śophaṃ
            medoyuto 'nilaḥ |
            <caesura/>
             karoti yasya taṃ vaidyaḥ śothavat samupācaret || </l>

          <l xml:id="SS.4.5.31"><label>4.5.31</label> kaphamedovṛto vāyur yadorū
            pratipadyate |
            <caesura/>
             tadā 'ṅgamardastaimityaromaharṣarujājvaraiḥ || </l>

          <l xml:id="SS.4.5.32"><label>4.5.32</label> nidrayā cārditau stabdhau śītalāv
            apracetanau |
            <caesura/>
             gurukāv asthirāv ūrū na svāviva ca manyate || </l>

          <l xml:id="SS.4.5.33"><label>4.5.33</label> tam ūrustambham ity āhur āḍhyavātam
            athāpare |
            <caesura/>
             snehavarjaṃ pibet tatra cūrṇaṃ ṣaḍdharaṇaṃ naraḥ || </l>

          <l xml:id="SS.4.5.34"><label>4.5.34</label> hitam uṣṇāmbunā tadvat
            pippalyādigaṇaiḥ kṛtam |
            <caesura/>
             lihyād vā traiphalaṃ cūrṇaṃ kṣaudreṇa kaṭukānvitam || </l>

          <l xml:id="SS.4.5.35"><label>4.5.35</label> mūtrair vā guggulaṃ śreṣṭhaṃ pibed
            vā 'pi śilājatu |
            <caesura/>
             tato hanti kaphākrāntaṃ samedaskaṃ prabhañjanam || </l>

          <l xml:id="SS.4.5.36"><label>4.5.36</label> hṛdrogam aruciṃ gulmaṃ tathā
            'bhyantaravidradhim |
            <caesura/>
             sakṣāramūtrasvedāṃś ca rūkṣāṇy utsādanāni ca || </l>

          <l xml:id="SS.4.5.37"><label>4.5.37</label> kuryād dihyāc ca mūtrāḍhyaiḥ
            karañjaphalasarṣapaiḥ |
            <caesura/>
             bhojyāḥ purāṇaśyāmākakodravohālaśālayaḥ || </l>

          <l xml:id="SS.4.5.38"><label>4.5.38</label> śuṣkamūlakayūṣeṇa paṭolasya rasena
            vā |
            <caesura/>
             jāṅgalair aghṛtair māṃsaiḥ śākaiś cālavaṇair hitaiḥ || </l>

          <l xml:id="SS.4.5.39"><label>4.5.39</label> yadā syātāṃ parikṣīṇe bhūyiṣṭhe
            kaphamedasī |
            <caesura/>
             tadā snehādikaṃ karma punaratrāvacārayet || </l>

          <l xml:id="SS.4.5.40"><label>4.5.40</label> sugandhiḥ sulaghuḥ sūkṣmastīkṣṇoṣṇaḥ
            kaṭuko rase |
            <caesura/>
             kaṭupākaḥ saro hṛdyo gugguluḥ snigdhapicchilaḥ || </l>

          <l xml:id="SS.4.5.41"><label>4.5.41</label> sa navo bṛṃhaṇo vṛṣyaḥ
            purāṇastvapakarṣaṇaḥ |
            <caesura/>
             taikṣṇyauṣṇyātkaphavātaghnaḥ saratvānmalapittanut || </l>

          <l xml:id="SS.4.5.42"><label>4.5.42</label> saugandhyāt pūtikoṣṭhaghnaḥ
            saukṣmyāccānaladīpanaḥ |
            <caesura/>
             taṃ prātastriphalādārvīpaṭolakuśavāribhiḥ || </l>

          <l xml:id="SS.4.5.43"><label>4.5.43</label> pibedāvāpya vā mūtraiḥ kṣārair
            uṣṇodakena vā |
            <caesura/>
             jīrṇe yūṣarasaiḥ kṣīrair bhuñjāno hanti māsataḥ || </l>

          <l xml:id="SS.4.5.44"><label>4.5.44</label> gulmaṃ mehamudāvartamudaraṃ
            sabhagandaram |
            <caesura/>
             kṛmikṇḍvaruciśvitrāṇyarbudaṃ granthim eva ca || </l>

          <l xml:id="SS.4.5.45"><label>4.5.45</label> nāḍyāḍhyavātaśvayathūn
            kuṣṭhaduṣṭavraṇāṃś ca saḥ |
            <caesura/>
             koṣṭhasandhyasthigaṃ vāyuṃ vṛkṣamindrāśaniryathā ||</l>

          <p ana="trailer">iti śrīsuśrutasaṃhitāyāṃ cikitsāsthāne mahāvātavyādhicikitsitaṃ
            nāma pañcamo 'dhyāyaḥ ||5 ||</p>
        </div>

        <div n="6" type="adhyāya">
          <head>ṣaṣṭho 'dhyāyaḥ |</head>
          <l xml:id="SS.4.6.1"><label>4.6.1</label> athāto 'rśasāṃ cikitsitaṃ
            vyākhyāsyāmaḥ || </l>

          <l xml:id="SS.4.6.2"><label>4.6.2</label> yathovāca bhagavān dhanvantariḥ || </l>

          <l xml:id="SS.4.6.3"><label>4.6.3</label> caturvidho 'rśasāṃ sādhanopāyaḥ | tad
            yathā bheṣajaṃ kṣāro 'gniḥ śastram iti | tatra
            acirakālajātānyalpadoṣaliṅgopadravāṇi bheṣajasādhyāni,
            mṛduprasṛtāvagāḍhānyucchritāni kṣāreṇa, karkaśasthirapṛthukaṭhinānyagninā,
            tanumūlanyucchritāni kledavanti ca śastreṇa | tatra
            bheṣajasādhyānāmarśasāmadṛśyānāṃ ca bheṣajaṃ bhavati, kṣārāgniśastrasādhyānāṃ
            tu vidhānamucyamānam upadhāraya || </l>

          <l xml:id="SS.4.6.4"><label>4.6.4</label> tatra balavantamāturamarśobhir
            upadrutam upasnigdhaṃ parisvinnamanilavedanābhivṛddhipraśamārthaṃ
            snigdhamuṣṇamalpamannaṃ dravaprāyaṃ bhuktavantam upaveśya saṃvṛ(bhṛ)te śucau
            deśe sādhāraṇe vyabhre kāle same phalake śayyāyāṃ vā pratyādity
            agudamanyasyotsaṅge niṣaṇṇapūrvakāyam uttānaṃ kiñcid unnatakaṭikaṃ
            vastrakambalakopaviṣṭaṃ yantraṇaśāṭakena parikṣiptagrīvāsakthiṃ parikarmibhiḥ
            suparigṛhītam aspandanaśarīraṃ kṛtvā tato 'smai ghṛtābhyaktagudāya
            ghṛtābhyaktaṃ yantramṛjvanumukhaṃ pāyau śanaiḥ śanaiḥ pravāhamāṇasya
            praṇidhāya, praviṣṭe cārśo vīkṣya, śalākayotpīḍya, picuvastrayor anyatareṇa
            pramṛjya, kṣāraṃ pātayet; pātayitvā ca pāṇinā yantradvāraṃ pidhāya
            vākcchatamātramupekṣeta, tataḥ parmṛjya kṣārabalaṃ vyādhibalaṃ cāvekṣya
            punarālepayet, athārśaḥ pakvajāmbavapratīkāśamavasannamīṣannatam abhis
            amīkṣyopāvartayet, kṣāraṃ prakṣālayed dhānyāmlena dadhimastuśuktaphalāmlair
            vā, tato yaṣṭīmadhukamiśreṇa sarpiṣā nirvāpya
            yantramapanīyotthāpyāturamuṣṇodakopaviṣṭaṃ śītābhir adbhiḥ pariṣiñcet,
            aśītābhir ity eke, tato nirvātamāgāraṃ praveśyācārikam ādiśet; sāvaśeṣaṃ
            punardahet; evaṃ saptarātrāt saptarātrādekaikam upakrameta; tatra bahuṣu
            pūrvṃa dakṣiṇaṃ sādhayet, dakṣiṇādvāmaṃ, vāmāt pṛṣṭhajaṃ, tato 'grajam iti || </l>

          <l xml:id="SS.4.6.5"><label>4.6.5</label> tatra
            vātaśleṣmanimittānyagnikṣārābhyāṃ sādhayet, kṣāreṇaiva mṛdunā
            pittaraktanimittāni || </l>

          <l xml:id="SS.4.6.6"><label>4.6.6</label> tatra
            vātānulomyamannaruciragnidīptirlāghavaṃ balavarṇotpattirmanastuṣṭiriti
            samyagdagdhaliṅgāni, atidagdhe tu gudāvadaraṇaṃ dāho mūrcchā jvaraḥ pipāsā
            śoṇitātipravṛttistannimittāś copadravā bhavanti, dhyāmālpavraṇatā
            kaṇḍūranilavaiguṇyamindiryāṇāmaprasādo vikārasya cāśāntirhīnadagdhe || </l>

          <l xml:id="SS.4.6.7"><label>4.6.7</label> mahānti ca prāṇavatacchittvā dahet,
            nirgatāni cātyarthaṃ doṣapūrṇāni yantrādvinā
            svedābhyaṅgasnehāvagāhopanāhavisrāvaṇālepakṣārāgniśastrair upācaret;
            pravṛttaraktāni ca raktapittavidhānena, bhinnapurīṣāṇi cātīsāravidhānena,
            baddhavarcāṃsi snehapānavidhānenodāvartavidhānena vā; eṣa
            sarvasthānagatānāmarśasāṃ dahanakalpaḥ || </l>

          <l xml:id="SS.4.6.8"><label>4.6.8</label> āsādya ca darvīkūrcakaśalākānām
            anyatamena kṣāraṃ pātayet | bhraṣṭagudasya tu vinā yantreṇa kṣārādikarma
            prayuñjīta | sarveṣu ca śāliṣaṣṭikayavagodhūmānnaṃ sarpiḥsnigdham upaseveta
            payasā nimbayūṣeṇa paṭolayūṣeṇa vā, yathādoṣaṃ śākair
            vāstūkataṇḍulīyakajīvantyupodikāśvabalābalamūlakapālaṅkyasanacillīcuccūkalāyavallībhir
            anyair vā | yaccānyadapi snigdhamagnidīpanamarśoghnaṃ sṛṣṭamūtrapurīṣaṃ ca
            tadupaseveta || </l>

          <l xml:id="SS.4.6.9"><label>4.6.9</label> dagdheṣu cārśaḥsvabhyakto
            'nalasandhukṣaṇārthamanilaprakopasaṃrakṣaṇārthaṃ ca snehādīnāṃ sāmānyataḥ
            kriyāpatham upaseveta | viśeṣatas tu vātārśaḥsu sarpīṣi ca
            vātaharadīpanīyasiddhāni hiṅgvādibhiś cūrṇaiḥ pratisaṃsṛjya pibet, pittārśaḥsu
            pṛthakparṇyādīnāṃ kaṣāyeṇa dīpanīyapratīvāpaṃ sarpiḥ,
            śoṇitārśaḥsumañjiṣṭhāmuruṅgyādīnāṃ kaṣāye pācayet, śleṣmārśaḥsu surasādīnāṃ
            kaṣāye | upadravāṃś ca yathāsvamupācaret || </l>

          <l xml:id="SS.4.6.10"><label>4.6.10</label> paraṃ ca yatnamāsthāya gude
            kṣārāgniśastrāṇyavacārayet, tadvibhramāddhi
            ṣāṇḍhyaśophadāhamadamūrchāṭopānāhātīsārapravāhaṇāni bhavanti maraṇaṃ vā || </l>

          <l xml:id="SS.4.6.11"><label>4.6.11</label> ata ūrdhvaṃ yantrapramāṇam
            upadekṣyāmaḥ tatra yantraṃ lauhaṃ dāntaṃ śārṅgaṃ vārkṣaṃ vā gostanākāraṃ
            caturaṅgulāyataṃ pañcāṅgulapariṇāhaṃ puṃsāṃ, ṣaḍaṅgulapariṇāhaṃ nārīṇāṃ
            talāyataṃ; tad dvicchidraṃ darśanārthaṃ, ekacchidraṃ tu karmaṇi; ekadvāre hi
            śastrakṣārāgnīnāmatikramo na bhavati; chidrapramāṇaṃ tu
            tryaṅgulāyatamaṅguṣṭhodarapariṇāhaṃ, yadaṅgulamavaśiṣṭaṃ
            tasyārdhāṅgulādadhastādardhāṅgulocchritoparivṛttakarṇikam; eṣa
            yantrākṛtisamāsaḥ || </l>

          <l xml:id="SS.4.6.12"><label>4.6.12</label> ata ūrdhvamarśasāmālepān vakṣyāmaḥ
            snuhīkṣīrayuktaṃ haridrācūrṇamālepaḥ prathamaḥ,
            kukkuṭapurīṣaguñjāharidrāpippalīcūrṇam iti gomūtrapittapiṣṭo dvitīyaḥ,
            dantīcitrakasuvarcikālāṅgalīkalko vā gopittapiṣṭastṛtīyaḥ,
            pippalīsaindhavakuṣṭhaśirīṣaphalakalkaḥ snuhīkṣīrapiṣṭo 'rkakṣīrapiṣṭo vā
            caturthaḥ,
            kāsīsaharitālasaindhavāśvamārakaviḍaṅgapūtīkakṛtavedhanajambvarkottamāraṇīdantīcitrakālarkasnuhīpayaḥsu
            tailaṃ vipakvamabhyañjanenārśaḥ śātayati || </l>

          <l xml:id="SS.4.6.13"><label>4.6.13</label> ata ūrdhvaṃ bheṣajasādhyeṣv adṛśyeṣv
            arśaḥsu yogān yāpanārthaṃ vakṣyāmaḥ prātaḥ pratarguḍaharītakīmāseveta,
            brahmacārī gomūtradroṇasiddhaṃ vā harītakīśataṃ prātaḥ prātar yathābalaṃ
            kṣaudreṇa, apāmārgamūlaṃ vā taṇḍulodakena sakṣaudram aharahaḥ,
            śatāvarīmūlakalkaṃ vā kṣīreṇa, citrakacūrṇayuktaṃ vā sīdhuṃ parārdhyaṃ
            bhallātacūrṇayuktaṃ vā saktumanthamalavaṇaṃ takreṇa, kalaśe vā 'ntaś
            citrakamūlakalkāvalipte niṣiktaṃ takramamlamanamlaṃ vā pānabhojaneṣūpayuñjīta,
            eṣa eva bhārgyāsphotāyavānyāmalakaguḍūcīṣu takrakalpaḥ,
            pippalīpippalīmūlacavyacitrakaviḍaṅgaśuṇṭhīharītakīṣu ca pūrvavadeva niranno
            vā takram aharahar māsamupaseveta, śṛṅgaverapunarnavācitrakakaṣāyasiddhaṃ vā
            payaḥ, kṛṭajamūlatvakphāṇitaṃ vā pippalyādipratīvāpaṃ kṣaudreṇa,
            mahāvātavyādhyuktaṃ hiṅgvādicūrṇam upaseveta takrāhāraḥ kṣīrāhāro vā,
            kṣāralavaṇāṃś citrakamūlakṣārodakasiddhaṃ vā payaḥ palāśatarukṣārasiddhaṃ vā,
            palāśatarukṣārasiddhān vā kulmāṣān, pāṭalāpāmārgabṛṃhatīpalāśakṣāraṃ vā
            parisrutam aharahar ghṛtasaṃsṛṣṭaṃ, kuṭajabandākamūlakalkaṃ vā takreṇa,
            citrakapūtīkanāgarakalkaṃ vā pūtīkakṣāreṇa, kṣārodakasiddhaṃ vā sarpiḥ
            pippalyādipratīvāpaṃ, kṛṣṇatilaprasṛtaṃ prakuñcaṃ vā prātaḥ prātar upaseveta
            śītodakānupānam; ebhir abhivardhate 'gnirarśāṃsi copaśāmyanti || </l>

          <l xml:id="SS.4.6.14"><label>4.6.14</label> dvipañcamūlīdantīcitrakapathyānāṃ
            tulāmāhṛtya jalacaturdroṇe vipācayet , tataḥ pādāvaśiṣṭaṃ kaṣāyam ādāya
            suśītaṃ guḍatulayā sahonmiśrya ghṛtabhājane niḥkṣipya māsamupekṣeta yavapalle,
            tataḥ prātaḥ prātar mātrāṃ pāyayeta, tenārśograhaṇīdoṣapāṇḍurogodāvartārocakā
            na bhavanti dīptaś cāgnir bhavati || </l>

          <l xml:id="SS.4.6.15"><label>4.6.15</label>
            pippalīmaricaviḍaṅgailavālukalodhrāṇāṃ dve dve pale, indravāruṇyāḥ pañca
            palāni, kapitthamadhyasya daśa, pathyāphalānāmardhaprasthaḥ, prastho
            dhātrīphalānāṃ, etadaikadhyaṃ jalacaturdroṇe vipācya, pādāvaśeṣaṃ parisrāvya,
            suśītaṃ guḍatulādvayenonmiśrya, ghṛtabhājane niḥkṣipya, pakṣamupekṣeta
            yavapalle; tataḥ prātaḥ prātar yathābalam upayuñjīta | eṣa khalvariṣṭaḥ
            plīhāgniṣaṅgārśograhaṇīhṛtpāṇḍurogaśophakuṣṭhagulmodarakṛmiharo balavarṇakaraś
            ceti || </l>

          <l xml:id="SS.4.6.16"><label>4.6.16</label> tatra vātaprāyeṣu
            snehasvedavamanavirecanāsthāpanānuvāsanamapratisiddhaṃ, pittajeṣu virecanam,
            evaṃ raktajeṣu saṃśamanaṃ, kaphajeṣu śṛṅgaverakulatthopayogaḥ, sarvadoṣaharaṃ
            yathoktaṃ sarvajeṣu, yathāsvauṣadhisiddhaṃ ca payaḥ sarveṣviti || </l>

          <l xml:id="SS.4.6.17"><label>4.6.17</label> ata ūrdhvaṃ bhallātakavidhānam
            upadekṣyāmaḥ bhallātakāni paripakvānyanupahatānyāhṛtya tata ekamādāya dvidhā
            tridhā caturdhā vā chedayitvā kaṣāyakalpena vipācya tasya kaṣāyasya
            śuktimanuṣṇāṃ ghṛtābhyaktatālujihvauṣṭhaḥ prātaḥ prātar upaseveta, tato
            'parāhṇe kṣīraṃ sarpirodana ity āhāraḥ; evam ekaikaṃ vardhayed yāvat pañcati,
            tataḥ pañca pañcābhivardhayed yāvat saptatiriti, prāpya ca saptatimapakarṣayed
            bhūyaḥ pañca pañca yāvat pañceti, pañcabhyastvekaikaṃ yāvadekam iti | evaṃ
            bhallātakasahasrām upayujya sarvakuṣṭhārśobhir vimukto balavānarogaḥ śatāyur
            bhavati || </l>

          <l xml:id="SS.4.6.18"><label>4.6.18</label> dvivraṇīyoktena vidhānena
            bhallātakaniś cyutitaṃ snehamādāya prātaḥ prātaḥ śuktimātram upayuñjīta, jīrṇe
            pūrvavadāhāraḥ phalaprakarṣaś ca | bhallātakamajjabhyo vā
            snehamādāyāpakṛṣṭadoṣaḥ pratisaṃsṛṣṭabhakto nivātamāgāraṃ praviśya yathābalaṃ
            prasṛtiṃ prakuñcaṃ vopayuñjīta, tasmiñjīrṇe kṣīraṃ sarpirodana ity āhāraḥ,
            evaṃ māsamupayujya māsatrayamādiṣṭāhāro rakṣedātmānaṃ; tataḥ
            sarvopatāpānapahṛtya varṇavān balavāñ śravaṇagrahaṇadhāraṇaśaktisaṃpanno
            varṣaśatāyurbhavati, māse māse ca prayoge varṣaśataṃ varṣaśatamāyuṣo
            'bhivṛddhirbhavati, evaṃ daśamāsānupayujya varṣasahasrāyur bhavati || </l>

          <l xml:id="SS.4.6.19"><label>4.6.19</label> bhavanti cātra yathā sarvāṇi
            kuṣṭhāni hataḥ svadirabījakau |
            <caesura/>
             tathaivārśāṃsi sarvāṇi vṛkṣakāruṣkarau hataḥ || </l>

          <l xml:id="SS.4.6.20"><label>4.6.20</label> haridrāyāḥ prayogeṇa pramehā iva
            ṣoḍaśa |
            <caesura/>
             kṣārāgnī nātivartante tathā dṛśyā gudodbhavāḥ || </l>

          <l xml:id="SS.4.6.21"><label>4.6.21</label> ghṛtāni dīpanīyāni lehāyaskṛtayaḥ
            surāḥ |
            <caesura/>
             āsavāś ca prayoktavyā vīkṣya doṣasamucchritam || </l>

          <l xml:id="SS.4.6.22"><label>4.6.22</label>
            vegāvarodhastrīpṛṣṭhayānānyutkuṭukāsanam |
            <caesura/>
             yathāsvaṃ doṣalaṃ cānnamarśaḥsu parivarjayet ||</l>

          <p ana="trailer">iti suśrutasaṃhitāyāṃ cikitsāsthāne 'rśaś cikitsitaṃ nāma
            ṣaṣṭho 'dhyāyaḥ ||6 ||</p>
        </div>
        <div n="7" type="adhyāya">
          <head>saptamo 'dhyāyaḥ |</head>

          <l xml:id="SS.4.7.1"><label>4.7.1</label> athāto 'śmarīcikitsitaṃ vyākhyāsyāmaḥ
            || </l>

          <l xml:id="SS.4.7.2"><label>4.7.2</label> yathovāca bhagavān dhanvantariḥ || </l>

          <l xml:id="SS.4.7.3"><label>4.7.3</label> aśmarī dāruṇo vyādhirantakapratimo
            mataḥ |
            <caesura/>
             auṣadhais taruṇaḥ sādhyaḥ pravṛddhaś chedamarhati || </l>

          <l xml:id="SS.4.7.4"><label>4.7.4</label> tasya pūrveṣu rūpeṣu snehādikrama
            iṣyate |
            <caesura/>
             tenāsyāpacayaṃ yānti vyādher mūlānyaśeṣataḥ || </l>

          <l xml:id="SS.4.7.5"><label>4.7.5</label> pāṣāṇamedo vasuko vaśirāśmantakau
            tathā |
            <caesura/>
             śatāvarī śvadaṃṣṭrā ca bṛhatī kaṇṭakārikā || </l>

          <l xml:id="SS.4.7.6"><label>4.7.6</label> kapotavaṅkā ''ārtagalaḥ
            kaccakośīrakubjakāḥ || vṛkṣādanī bhallukaś ca varuṇaḥ śākajaṃ phalam || </l>

          <l xml:id="SS.4.7.7"><label>4.7.7</label> yavāḥ kulatthāḥ kolāni katakasya
            phalāni ca |
            <caesura/>
             ūṣakādipratīvāpameṣāṃ kvāthair ghṛtaṃ kṛtam || </l>

          <l xml:id="SS.4.7.8"><label>4.7.8</label> bhinatti vātasaṃbhūtāmaśmarīṃ kṣipram
            eva tu |
            <caesura/>
             kṣārān yavāgūryūṣāṃś ca kaṣāyāṇi payāṃsi ca || </l>

          <l xml:id="SS.4.7.9"><label>4.7.9</label> bhojanāni ca kurvīta varge 'smin
            vātanāśane |
            <caesura/>
             kuśaḥ kāśaḥ saro gundrā itkaṭo moraṭo 'śm abhit || </l>

          <l xml:id="SS.4.7.10"><label>4.7.10</label> varī vidārī vārāhī
            śālimūlatrikaṇṭakam |
            <caesura/>
             bhallūkaḥ pāṭalā pāṭhā pattūro 'tha kuruṣṭikā || </l>

          <l xml:id="SS.4.7.11"><label>4.7.11</label> punarnavā śirīṣaś ca kvathitāsteṣu
            sādhitam |
            <caesura/>
             ghṛtaṃ śilājamadhukabījair indīvarasya ca || </l>

          <l xml:id="SS.4.7.12"><label>4.7.12</label> trapusair vārukādīnāṃ bījaiś
            cāvāpitaṃ śubham |
            <caesura/>
             bhinatti pittasaṃbhūtāmaśmarīṃ kṣipram eva tu || </l>

          <l xml:id="SS.4.7.13"><label>4.7.13</label> kṣārān yavāgūryūṣāṃś ca kaṣāyāṇi
            payāṃsi ca |
            <caesura/>
             bhojanāni ca kurvīta varge 'smin pittanāśane || </l>

          <l xml:id="SS.4.7.14"><label>4.7.14</label> gaṇo varuṇakādis tu
            guggulvelāhareṇavaḥ |
            <caesura/>
             kuṣṭhabhadrādimaricaciktrakaiḥ sasurāhvayaiḥ || </l>

          <l xml:id="SS.4.7.15"><label>4.7.15</label> etaiḥ siddhamajāsarpirūṣakādigaṇena
            ca |
            <caesura/>
             bhinatti kaphasaṃbhūtāmaśmarīṃ kṣipram eva tu || </l>

          <l xml:id="SS.4.7.16"><label>4.7.16</label> kṣārān yavāgūryūṣāṃś ca kaṣāyāṇi
            payāṃsi ca |
            <caesura/>
             bhojanāni ca kurvīta varge 'smin kaphanāśane || </l>

          <l xml:id="SS.4.7.17"><label>4.7.17</label> picukāṅkolakatakaśākendīvarajaiḥ
            phalaiḥ |
            <caesura/>
             cūrṇitaiḥ saguḍaṃ toyaṃ śarkarāśamanaṃ pibet || </l>

          <l xml:id="SS.4.7.18"><label>4.7.18</label> krauñcoṣṭrarāsabhāsthīni śvadaṃṣṭrā
            tālamūlikā |
            <caesura/>
             ajamodā kadambarasya mūlaṃ nāgaram eva ca || </l>

          <l xml:id="SS.4.7.19"><label>4.7.19</label> pītāni śarkarāṃ bhindyuḥ
            surayoṣṇodakena vā |
            <caesura/>
             trikaṇṭakasya bījānāṃ cūrṇaṃ mākṣikasaṃyutam || </l>

          <l xml:id="SS.4.7.20"><label>4.7.20</label> avikṣīreṇa saptāhamaśmarībhedanaṃ
            pibet |
            <caesura/>
             dravyāṇāṃ tu ghṛtoktānāṃ kṣāro 'vimūtragālitaḥ || </l>

          <l xml:id="SS.4.7.21"><label>4.7.21</label> grāmyasattvaśakṛtkṣāraiḥ saṃyuktaḥ
            sādhitaḥ śanaiḥ |
            <caesura/>
             tatroṣakādirāvāpaḥ kāryastrikaṭukānvitaḥ || </l>

          <l xml:id="SS.4.7.22"><label>4.7.22</label> eṣa kṣāro 'śmarīṃ gulmaṃ śarkarāṃ ca
            bhinatty api |
            <caesura/>
             tilāpāmārgakadalīpalāśayavakalkajaḥ || </l>

          <l xml:id="SS.4.7.23"><label>4.7.23</label> kṣāraḥ peyo 'vimūtreṇa
            śarkarānāśanaḥ paraḥ |
            <caesura/>
             pāṭalākaravīrāṇāṃ kṣāramevaṃ samācaret || </l>

          <l xml:id="SS.4.7.24"><label>4.7.24</label> śvadaṃṣṭrāyaṣṭikābrahmīkalkaṃ vā
            'kṣasamaṃ pibet |
            <caesura/>
             sahaiḍakākhyau peyau vā śobhāñjanakamārkavau || </l>

          <l xml:id="SS.4.7.25"><label>4.7.25</label> kapotavaṅkāmūlaṃ vā pibedamlaiḥ
            surādibhiḥ |
            <caesura/>
             tatsiddhaṃ vā pibet kṣīraṃ vedanābhir upadrutaḥ || </l>

          <l xml:id="SS.4.7.26"><label>4.7.26</label> harītakyādisiddhaṃ vā
            varṣābhūsiddham eva vā |
            <caesura/>
             sarvathaivopayojyaḥ syād gaṇo vīratarādikaḥ || </l>

          <l xml:id="SS.4.7.27"><label>4.7.27</label> ghṛtaiḥ kṣāraiḥ kaṣāyaiś ca kṣīraiḥ
            sottarabastibhiḥ |
            <caesura/>
             yadi nopaśamaṃ gacchec chedas tatrottaro vidhiḥ || </l>

          <l xml:id="SS.4.7.28"><label>4.7.28</label>kuśalasyāpi vaidyasya yataḥ
            siddhirihadhruvā |
            <caesura/>
             upakramo jaghanyo'yam ataḥ saṃparikīrtitaḥ ||</l>

          <l xml:id="SS.4.7.29"><label>4.7.29</label>akriyāyaṃ dhruvo mṛtyuḥ kriyāyāṃ
            saṃśayo bhavet |
            <caesura/>
             tasmād āpṛcchya kartavyam īśvaraṃ sādhukāriṇā ||</l>

          <l xml:id="SS.4.7.30"><label>4.7.30</label>atha rogānvitam upasnigdham
            apakṛṣṭadoṣam īṣat karśitam abhyaktasvinnaśarīraṃ bhuktavantaṃ
            kṛtabalimaṅgalasvastivācanam agropaharaṇīyoktena vidhānenopakalpitasambhāram
            āśvāsya, tato balavantam aviklavam ājānusame phalake
            prāgupaviṣṭānyapuruṣasyotsaṅge niṣaṇṇapūrvakāyam uttānam unnatakaṭīkaṃ
            vastrādhārakopaviṣṭaṃ saṅkucitajānukūrparamitareṇa sahāvabaddhaṃ sūtreṇa
            śāṭakair vā, tataḥ svabhyaktanābhipradeśasya vāmapārśvaṃ vimṛdya
            muṣṭinā'vapīḍayed adhonābher yāvad aśmaryadhaḥ prapanneti, tataḥ snehābhyakte
            klṛptanakhe vāmahastapradeśinīmadhyame aṅgulyau pāyau praṇidhāyānusevanīm
            āsādya prayatnabalābhyāṃ pāyumeḍhrāntaram ānīya, nirvyalīkamanāyatamaviṣamaṃ
            ca vastiṃ sanniveśya, bhṛśam utpīḍayed aṅgulibhyāṃ yathā granthirivonnataṃ
            śalyaṃ bhavati ||</l>

          <l xml:id="SS.4.7.31"><label>4.7.31</label>sa ced gṛhītaśalye tu vivṛtākṣo
            vicetanaḥ |
            <caesura/>
             hatavallambaśīrṣaś ca nirvikāro mṛtopamaḥ ||</l>

          <l xml:id="SS.4.7.32"><label>4.7.32</label>na tasya nirharecchalyaṃ nirharet tu
            mriyeta saḥ |
            <caesura/>
             vinā tv eteṣu rūpeṣu nirhartuṃ prayateta vai ||</l>

          <l xml:id="SS.4.7.33"><label>4.7.33</label>tataḥ savye pārśve sevanīṃ
            yavamātreṇa muktvā'vacārayecchastram aśmarīpramāṇaṃ, dakṣiṇato vā
            kriyāsaukaryahetorityeke, yathā sā na bhidyate cūrṇyate vā tathā prayateta,
            cūrṇam alpam apy avasthitaṃ hi punaḥ parivṛddhim eti, tasmāt samastām
            agravakreṇādadīta, strīṇāṃ tu bastipārśvagato garbhāśayaḥ sannikṛṣṭaḥ, tasmāt
            tāsām utsaṅgavacchastraṃ pātayet, ato'nyathā khalvāsāṃ mūtrasrāvī vraṇo
            bhavet, puruṣasya vā mūtraprasekakṣaṇanān mūtrakṣaraṇam, aśmarīvraṇād ṛte
            bhinnabastir ekadhā 'pi na bhavati, dvidhā bhinnabastirāśmariko na sidhyati,
            aśmarīvraṇanimittam ekadhābhinnabastir jīvati,
            kriyābhyāsācchāstravihitacchedānniḥsyandaparivṛddhatvāc ca śalyasya iti .
            uddhṛtaśalyaṃ tūṣṇodakadroṇyām avagāhya svedayet, tathā hi hastirasṛjā na
            pūryate, pūrṇaṃ vā kṣīravṛkṣakaṣāyaṃ puṣpanetreṇa vidadhyāt ||</l>

          <l xml:id="SS.4.7.34"><label>4.7.34</label>bhavati cātra
            <caesura/>
             kṣīravṛkṣakaṣāyastu puṣpanetreṇa yojitaḥ |
            <caesura/>
             nirhared aśmarīṃ tūrṇaṃ raktaṃ bastigataṃ ca yat ||</l>

          <l xml:id="SS.4.7.35"><label>4.7.35</label>mūtramārgaviśodhanārthaṃ cāsmai
            guḍasauhityaṃ vitaret, uddhṛtya cainaṃ madhughṛtābhyaktavraṇaṃ
            mūtraviśodhanadravyasiddhām uṣṇāṃ saghṛtāṃ yavāgūṃ pāyayetobhayakālaṃ
            trirātraṃ, trirātrād ūrdhvaṃ guḍapragāḍhena payasā mṛdvodanam alpaṃ bhojayed
            daśarātraṃ (mūtrāsṛgviśuddhyarthaṃ vraṇakledanārthaṃ ca), daśarātrād ūrdhvaṃ
            phalāmlair jāṅgalarasair upācaret, tato daśarātraṃ cainam apramattaḥ svedayet
            snehena dravasvedena vā, kṣīravṛkṣakaṣāyeṇa cāsya vraṇaṃ prakṣālayet,
            rodhramadhukamañjiṣṭhāprapauṇḍarīkakalkair vraṇaṃ pratigrāhayet, eteṣv eva
            haridrāyuteṣu tailaṃ ghṛtaṃ vā vipakvaṃ vraṇābhyañjanam iti, styānaśoṇitaṃ
            cottarabastibhir upācaret, saptarātrāc ca svamārgam apratipadyamāne mūtre
            vraṇaṃ yathoktena vidhinā dahed agninā, svamārgapratipanne
            cottarabastyāsthāpanānuvāsanair upācaren madhurakaṣāyairiti, yadṛcchayā vā
            mūtramārgapratipannām antarāsaktāṃ śukrāśmarīṃ śarkarāṃ vā srotasā'paharet,
            evaṃ cāśakye vidārya nāḍīṃ śastreṇa baḍiśenoddharet | rūḍhavraṇaś
            cāṅganāśvanaganāgarathadrumān nāroheta varṣaṃ, nāpsu plaveta, bhuñjīta vā guru
            ||</l>

          <l xml:id="SS.4.7.36"><label>4.7.36</label>mūtravahaśukravahamuṣkasroto
            mūtraprasekasevanīyonigudabastīnaṣṭau pariharet | tatra mūtravahacchedān
            maraṇaṃ mūtrapūrṇabasteḥ, śukravahacchedān maraṇaṃ klaibyaṃ vā,
            muṣkasrotaüpaghātād dhvajabhaṅgaḥ, mūtraprasekakṣaṇanān mūtraprakṣaraṇaṃ,
            sevanīyonicchedādrujaḥ prādurbhāvaḥ, bastigudaviddhalakṣaṇaṃ prāguktam iti
            ||</l>

          <l xml:id="SS.4.7.37"><label>4.7.37</label>bhavati cātra
            <caesura/>
             marmāṇyaṣṭāvasaṃbudhya srotajāni śarīriṇām |
            <caesura/>
             vyāpādayedbahūn martyān śastrakarmāpaṭurbhiṣak ||</l>

          <l xml:id="SS.4.7.38"><label>4.7.38</label>sevanī śukraharaṇī srotasī
            phalayorgudam |
            <caesura/>
             mūtrasekaṃ mūtravahaṃ yonirbastistathā'ṣṭamaḥ ||</l>

          <p ana="trailer">iti suśrutasaṃhitāyāṃ cikitsāsthāne'śmarīcikitsitaṃ nāma
            saptamo'dhyāyaḥ ||</p>

        </div>

        <div n="8" type="level2" subtype="adhyāya">
          <head>aṣṭamo 'dhyāyaḥ|</head>

          <l xml:id="SS.4.8.1"><label>4.8.1</label> athāto bhagandarāṇāṃ cikitsitaṃ
            vyākhyāsyāmaḥ|| </l>

          <l xml:id="SS.4.8.2"><label>4.8.2</label> yathovāca bhagavān dhanvantariḥ|| </l>

          <l xml:id="SS.4.8.3"><label>4.8.3</label> pañca bhagandarā vyākhyātāḥ, teṣv
            asādhyaḥ śambūkāvartaḥ śalyanimittaś ca; śeṣāḥ kṛcchrasādhyāḥ|| </l>


          <l xml:id="SS.4.8.4"><label>4.8.4</label> tatra
            bhagandarapiḍakopadrutamāturamapatarpaṇādivirecanāntenaikādaśavidhenopakrameṇopakrametāpakvapiḍakaṃ,
            pakveṣu copasnigdhamavagāhasvinnaṃ śayyāyāṃ sanniveśyārśasamiva yantrayitvā,
            bhagandaraṃ samīkṣya parācīnamavācīnaṃ vā, tataḥ praṇidhāyaiṣaṇīmunnamya
            sāśayamuddharecchastreṇa; antarmukhe caivaṃ samyagyantraṃ praṇidhāya
            pravāhamāṇasya bhagandaramukhamāsādyaiṣaṇīṃ dattvā śastraṃ pātayet; āsādya vā
            'gniṃ kṣāraṃ ceti; etat sāmānyaṃ sarveṣu || </l>

          <l xml:id="SS.4.8.5"><label>4.8.5</label> viśeṣatas tu nāḍyantare vraṇān kuryād
            bhiṣak tu śataponake |
            <caesura/>
             tatasteṣūparūḍheṣu śeṣā nāḍīrupācaret || </l>

          <l xml:id="SS.4.8.6"><label>4.8.6</label> gatayo 'nyonyasaṃbaddhā bāhyāś
            chedyāstvanekadhā |
            <caesura/>
             nāḍīranabhisaṃbaddhā yaś chinatty ekadhā bhiṣak || </l>

          <l xml:id="SS.4.8.7"><label>4.8.7</label> sa kuryād vivṛtaṃ jantorvraṇaṃ
            gudavidāraṇam |
            <caesura/>
             tasya tadvivṛtaṃ mārgaṃ viṇmūtramanugacchati || </l>

          <l xml:id="SS.4.8.8"><label>4.8.8</label> āṭopaṃ gudaśūlaṃ ca karoti pavano
            bhṛśam |
            <caesura/>
             tatrādhigatatantro 'pi bhiṣaṅguhyedasaṃśayam || </l>

          <l xml:id="SS.4.8.9"><label>4.8.9</label> tasmānna vivṛtaḥ kāryo vraṇas tu
            śataponake |
            <caesura/>
             vyādhau tatra bahucchidre bhiṣajā vai vijānatā || </l>

          <l xml:id="SS.4.8.10"><label>4.8.10</label> ardhalāṅgalakaś chedaḥ kāryo
            lāṅgalako 'pi vā |
            <caesura/>
             sarvatobhadrako vā 'pi kāryo gotīrthako 'pi vā || </l>

          <l xml:id="SS.4.8.11"><label>4.8.11</label> sarvataḥ snāvamārgās tu dahed
            vaidyas tathā 'gninā |
            <caesura/>
             sukumārasya bhīrorhi duṣkaraḥ śataponakaḥ || </l>

          <l xml:id="SS.4.8.12"><label>4.8.12</label> rujāsnāvāpahaṃ tatra svedamāśu
            prayojayet |
            <caesura/>
             svedadravyair yathoddiṣṭaiḥ kṛśarāpāyasādibhiḥ || </l>

          <l xml:id="SS.4.8.13"><label>4.8.13</label> grāmyānūpaudakair māṃsair lāvādyair
            vā 'pi viṣkiraiḥ |
            <caesura/>
             vṛkṣādanīmathair aṇḍaṃ bilvādiṃ ca gaṇaṃ tathā || </l>

          <l xml:id="SS.4.8.14"><label>4.8.14</label> kaṣāyaṃ sukṛtaṃ kṛtvā snehakumbhe
            niṣecayet |
            <caesura/>
             nāḍīsvedena tenāsya taṃ vraṇaṃ svedayed bhiṣak || </l>

          <l xml:id="SS.4.8.15"><label>4.8.15</label> tilair
            aṇḍātasīmāṣayavagodhūmasarṣapān |
            <caesura/>
             lavaṇānyamlavargaṃ ca sthālyāmevopasādhayet || </l>

          <l xml:id="SS.4.8.16"><label>4.8.16</label> āturaṃ svedayet tena tathā sidhyati
            kurvataḥ |
            <caesura/>
             svinnaṃ ca pāyayed enaṃ kuṣṭhaṃ ca lavaṇāni ca || </l>

          <l xml:id="SS.4.8.17"><label>4.8.17</label> vacāhiṅgvajamodaṃ ca samabhāgāni
            sarpiṣā |
            <caesura/>
             mārdvīkenāthavā 'mlena surāsauvīrakeṇa vā || </l>

          <l xml:id="SS.4.8.18"><label>4.8.18</label> tato madhukatailena tasya
            siñcedbhiṣagbraṇam |
            <caesura/>
             pariṣiñcedgudaṃ cāsya tailair vātarujāpahaiḥ || </l>

          <l xml:id="SS.4.8.19"><label>4.8.19</label> vidhinā 'nena viṇmūtraṃ svamārgam
            adhigacchati |
            <caesura/>
             anye copadravāstīvrāḥ sidhyantyatra na saṃśayaḥ || </l>

          <l xml:id="SS.4.8.20"><label>4.8.20</label> śataponaka ākhyāta uṣṭragrīve kriyāṃ
            śṛṇu |
            <caesura/>
             athoṣṭragrīvameṣitvā chittvā kṣāraṃ nipātayet || </l>

          <l xml:id="SS.4.8.21"><label>4.8.21</label> pṛtimāṃsavyapohārthamagniratra na
            pūjitaḥ |
            <caesura/>
             athainaṃ ghṛtasaṃsṛṣṭais tilaiḥ piṣṭaiḥ prapepayet || </l>

          <l xml:id="SS.4.8.22"><label>4.8.22</label> bandhaṃ tato 'nukurvīta pariṣekaṃ tu
            sarpiṣā |
            <caesura/>
             tṛtīye divase muktvā yathāsvaṃ śodhayed bhiṣak || </l>

          <l xml:id="SS.4.8.23"><label>4.8.23</label> tataḥ śuddhaṃ viditvā ca ropayet tu
            yathākramam |
            <caesura/>
             utkṛtyāsrāvamārgaṃs tu parisrāviṇi buddhimān || </l>

          <l xml:id="SS.4.8.24"><label>4.8.24</label> kṣāreṇa vā srāvagatiṃ
            daheddhutavahena vā |
            <caesura/>
             sukhoṣṇenāṇutailena secayed gudamaṇḍalam || </l>

          <l xml:id="SS.4.8.25"><label>4.8.25</label> upanāhāḥ pradehāś ca
            mūtrakṣārasamanvitāḥ |
            <caesura/>
             vāmanīyauṣadhaiḥ kāryāḥ pariṣekāś ca mātrayā || </l>

          <l xml:id="SS.4.8.26"><label>4.8.26</label> mṛdubhūtaṃ
            viditvainamalpasrāvaruganvitam |
            <caesura/>
             gatimanviṣya śastreṇa chindyāt kharujūrapatrakam || </l>

          <l xml:id="SS.4.8.27"><label>4.8.27</label> candrārdhaṃ candracakraṃ ca
            sūcīmusvamavāṅmukham |
            <caesura/>
             chittvā 'gninā dahet samyagevaṃ kṣāreṇa vā punaḥ || </l>

          <l xml:id="SS.4.8.28"><label>4.8.28</label> tataḥ saṃśodhanair eva mṛdupūrvair
            viśodhayet |
            <caesura/>
             bahirantarmukhaś cāpi śiśoryasya bhagandaraḥ || </l>

          <l xml:id="SS.4.8.29"><label>4.8.29</label> tasyāhitaṃ
            virekāgniśastrakṣārāvacāraṇam |
            <caesura/>
             yad yan mṛdu ca tīkṣṇaṃ ca tat tat tasyāvacārayet || </l>

          <l xml:id="SS.4.8.30"><label>4.8.30</label> āragvadhaniśākālācūrṇaṃ
            madhughṛtāplutam |
            <caesura/>
             agravartipraṇihitaṃ vraṇānāṃ śodhanaṃ hitam || </l>

          <l xml:id="SS.4.8.31"><label>4.8.31</label> yogo 'yaṃ nāśayatyāśu gatiṃ
            meghamivānilaḥ |
            <caesura/>
             āgantuje bhiṣaṅnāḍīṃ śastreṇotkṛtya yatnataḥ || </l>

          <l xml:id="SS.4.8.32"><label>4.8.32</label> jambvoṣṭenāgnivarṇena taptayā vā
            śalākayā |
            <caesura/>
             dahedyathoktaṃ matimāṃstaṃ vraṇaṃ susamāhitaḥ || </l>

          <l xml:id="SS.4.8.33"><label>4.8.33</label> kṛmighnaṃ ca vidhiṃ kuryāc
            chalyānayanam eva ca |
            <caesura/>
             pratyākhyāyaiṣa cārabhyo varjyaś cāpi tridoṣajaḥ || </l>

          <l xml:id="SS.4.8.34"><label>4.8.34</label> etat karma samākhyātaṃ
            sarveṣāmanupūrvaśaḥ |
            <caesura/>
             eṣāṃ tu śastrapatanādvedanā yatra jāyate || </l>

          <l xml:id="SS.4.8.35"><label>4.8.35</label> tatrāṇutailenoṣṇena pariṣekaḥ
            praśasyate |
            <caesura/>
             vātaghnauṣadhasaṃpūrṇāṃ sthālīṃ chidraśarāvikām || </l>

          <l xml:id="SS.4.8.36"><label>4.8.36</label> snehābhyaktagudastaptāmadhyāsīta
            sabāṣpikām |
            <caesura/>
             nāḍyā vā 'syāharet svedaṃ śayānasya rujāpaham |
            <caesura/>
             uṣṇodake 'vagāhyo vā tathā śāmyati vedanā || </l>

          <l xml:id="SS.4.8.37"><label>4.8.37</label> kadalīmṛgalopākapriyakājinasaṃbhṛtān
            |
            <caesura/>
             kārayed upanāhāṃś ca sālvaṇādīna vicakṣaṇaḥ || </l>

          <l xml:id="SS.4.8.38"><label>4.8.38</label> kaṭutrikaṃ vacāhiṅgulavaṇānyatha
            dīpyakam |
            <caesura/>
             pāyayeccāmlakaulatthasurāsauvīrakādibhiḥ || </l>

          <l xml:id="SS.4.8.39"><label>4.8.39</label>
            jyotiṣmatīlāṅgalakīśyāmādantītrivṛttilāḥ |
            <caesura/>
             kuṣṭhaṃ śatāhvā golomī tilvako girikarṇikā || </l>

          <l xml:id="SS.4.8.40"><label>4.8.40</label> kāsīsaṃ kāñcanaksīryau vargaḥ
            śodhana iṣyate |
            <caesura/>
             trivṛttilā nāgadantī mañjiṣṭhā payāa saha || </l>

          <l xml:id="SS.4.8.41"><label>4.8.41</label> utsādanaṃ bhavedetat
            saindhavakṣaudrasaṃyutam |
            <caesura/>
             rasāñjanaṃ haridre dve mañjiṣṭhānimbapallavāḥ || </l>

          <l xml:id="SS.4.8.42"><label>4.8.42</label> trivṛttejovatīdantīkalko
            nāḍīvraṇāpahaḥ |
            <caesura/>
             kuṣṭhaṃ trivṛttilā dantī māgadhyaḥ saindhavaṃ madhu || </l>

          <l xml:id="SS.4.8.43"><label>4.8.43</label> rajanī triphalā tutthaṃ hitaṃ syād
            vraṇaśodhanam |
            <caesura/>
             māgadhyo madhukaṃ rodhraṃ kuṣṭhamelā hareṇavaḥ || </l>

          <l xml:id="SS.4.8.44"><label>4.8.44</label> samaṅgā dhātakī caiva sārivā
            rajanīdvayam |
            <caesura/>
             priyaṅgavaḥ sarjarasaḥ padmakaṃ padmakesaram || </l>

          <l xml:id="SS.4.8.45"><label>4.8.45</label> sudhā vacā lāṅgalakī madhūcchiṣṭaṃ
            sasaindhavam |
            <caesura/>
             etat saṃbhṛtya saṃbhāraṃ tailaṃ dhīro vipācayet || </l>

          <l xml:id="SS.4.8.46"><label>4.8.46</label> etadvai gaṇḍamālāsu maṇḍaleṣv atha
            mehiṣu |
            <caesura/>
             ropaṇārthaṃ hitaṃ tailaṃ bhagandaravināśanam || </l>

          <l xml:id="SS.4.8.47"><label>4.8.47</label> nyagrodhādigaṇaś caiva hitaḥ
            śodhanaropaṇe |
            <caesura/>
             tailaṃ ghṛtaṃ vā tatpakvaṃ bhagandaravināśanam || </l>

          <l xml:id="SS.4.8.48"><label>4.8.48</label> trivṛddantīharidrārkamūlaṃ
            lohāśvamārakau |
            <caesura/>
             viḍaṅgasāraṃ triphalā snuhyarkapayasī madhu || </l>

          <l xml:id="SS.4.8.49"><label>4.8.49</label> madhūcchiṣṭasamāyuktais tailam etair
            vipācayet |
            <caesura/>
             bhagandaravināśārthametadyojyaṃ viśeṣataḥ || </l>

          <l xml:id="SS.4.8.50"><label>4.8.50</label> citrakārkau trivṛtpāṭhe malapūṃ
            hayamārakam |
            <caesura/>
             sudhāṃ vacāṃ lāṅgalakīṃ saptaparṇaṃ suvarcikām || </l>

          <l xml:id="SS.4.8.51"><label>4.8.51</label> jyotiṣmatīṃ ca sambhṛtya tailaṃ
            dhīro vipācayet |
            <caesura/>
             etad dhi syandanaṃ tailaṃ bhṛśaṃ dadyādbhagandare || </l>

          <l xml:id="SS.4.8.52"><label>4.8.52</label> śodhanaṃ ropaṇaṃ caiva
            sarvaṇakaraṇaṃ tathā |
            <caesura/>
             dvivraṇīyamavekṣeta vraṇāvasthāsu buddhimān || </l>

          <l xml:id="SS.4.8.53"><label>4.8.53</label> chidrādūrdhvaṃ
            haredoṣṭhamarśoyantrasya yantravit |
            <caesura/>
             tato bhagandare dadyādetadardhendusannibham || </l>

          <l xml:id="SS.4.8.54"><label>4.8.54</label> vyāyāmaṃ maithunaṃ kopaṃ pṛṣṭhayānaṃ
            gurūṇi ca |
            <caesura/>
             saṃvatsaraṃ parihareduparūḍhavraṇo naraḥ ||</l>

          <p ana="trailer">iti suśrutasaṃhitāyāṃ cikitsāsthāne bhagandaracikitsitaṃ
            nāmāṣṭamo 'dhyāyaḥ ||8 ||</p>
        </div>

        <div n="9" type="adhyāya">
          <head>navamo 'dhyāyaḥ |</head>
          <l xml:id="SS.4.9.1"><label>4.9.1</label> athātaḥ kuṣṭhacikitsitaṃ vyākhyāsyāmaḥ
            || </l>

          <l xml:id="SS.4.9.2"><label>4.9.2</label> yathovāca bhagavān dhanvantariḥ || </l>

          <l xml:id="SS.4.9.3"><label>4.9.3</label> viruddhādhyaśanāsātmyavegavighātaiḥ
            snehādīnaṃ cāyathārambhaiḥ pāpakriyayā purākṛtakarmayogāc ca tvagdoṣā bhavanti
            || </l>

          <l xml:id="SS.4.9.4"><label>4.9.4</label> tatra tvagdoṣī
            māṃsavasādugdhadadhitailakulatthamāṣaniṣpāvekṣupiṣṭavikārāmlaviruddhādhyaśanājīrṇavidāhyabhiṣyandīni
            divāsvapnaṃ vyavāyaṃ ca pariharet || </l>

          <l xml:id="SS.4.9.5"><label>4.9.5</label> tataḥ
            śāliṣaṣṭikayavagodhūmakoradūṣaśyāmākoddālakādīnanavān bhuñjīta mudgāḍhakyor
            anyatarasya yūṣeṇa sūpena vā nimbapatrāruṣkaravyāmiśreṇa,
            maṇḍūkaparṇyavalgujāṭarūpikāpuṣpaiḥ sarpiḥsiddhaiḥ sarṣapatailasiddhair vā,
            tiktavargeṇa vā 'bhihitena; māṃsasātmyāya vā jāṅgalamāṃsamamedaskaṃ vitaret;
            tailaṃ vajrakamabhyaṅgārthe; āragvadhādikaṣāyamutsādanārthe;
            pānapariṣekāvagāhādiṣu ca khadirakaṣāyam; ity eṣa āhārācāravibhāgaḥ || </l>

          <l xml:id="SS.4.9.6"><label>4.9.6</label> tatra pūrvarūpeṣūbhayataḥ
            saṃśodhanamāseveta | tatra tvaksaṃprāpte śodhanālepanāni, śoṇitaprāpte
            saṃśodhanālepanakaṣāyapānaśoṇitāvasecanāni, māṃsaprāpte
            śodhanālepanakaṣāyapānaśoṇitāvasecanāriṣṭamanthaprāśāḥ,
            caturthakarmaguṇaprāptaṃ yāpyamātmavataḥ saṃvidhānavataś ca, tatra
            saṃśodhanāc choṇitāvasecanāc cordhvaṃ
            bhallāta<pc> </pc>śilājatu<pc> </pc>dhātumākṣīka<pc> </pc>guggulva<pc> </pc>guru<pc> </pc>tuvaraka<pc> </pc>khadirāsanāyaskṛtividhānam āseveta;
            pañcamaṃ naivopakramet || </l>

          <l xml:id="SS.4.9.7"><label>4.9.7</label> tatra prathamam eva kuṣṭhinaṃ
            snehapānavidhānenopapādayet |
            meṣaśṛṅgīśvadaṃṣṭrāśārṅgeṣṭāgudūcīdvipañcamūlīsiddhaṃ tailaṃ ghṛtaṃ vā
            vātakuṣṭināṃ pānābhyaṅgayor vidadhyāt,
            dhavāśvakarṇakakubhapalāśapicumardaparpaṭakamadhukarodhrasamaṅgāsiddhaṃ sarpiḥ
            pittakuṣṭhināṃ,
            priyālaśālāragvadhanimbasaptaparṇacitrakamaricavacākuṣṭhasiddhaṃ
            śleṣmakuṣṭhināṃ bhallātakābhayāviḍaṅgasiddhaṃ vā, sarveṣāṃ tuvarakatailaṃ
            bhallātakatailaṃ veti || </l>

          <l xml:id="SS.4.9.8"><label>4.9.8</label>
            saptaparṇāragvadhātiviṣekṣurapāṭhākaṭurohiṇyamṛtātriphalāpaṭolapicumardaparpaṭakadurālabhātrāyamāṇāmustācandanapadmakaharidropakulyāviśālāmūrvāśatāvarīsārivendrayavāṭarūṣakaṣaṭgranthāmadhukabhūnimbagṛṣṭikā
            iti samabhāgāḥ kalkaḥ syāt, kalkāccaturguṇaṃ sarpiḥ prakṣipya tad dviguṇo
            dhātrīphalarasastaccaturguṇā āpāstadaikadhyaṃ samāloḍya vipacet, etan
            mahātiktakaṃ nāma sarpiḥ
            kuṣṭhaviṣamajvararaktapittahṛdrogonmādāpasmāragulmapiḍākāsṛgdaragalagaṇḍagaṇḍamālāślīpadapāṇḍurogavisarpārśaḥṣāṇḍhyakaṇḍūpāmādīñ
            chamayed iti || </l>

          <l xml:id="SS.4.9.9"><label>4.9.9</label>
            triphalāpaṭolapicumandāṭarūṣakakaṭurohiṇīdurālabhātrāyamāṇāḥ parpaṭakaś
            caiteṣāṃ dvipalikān bhāgāñjaladroṇe prakṣipya pādāvaśeṣaṃ kaṣāyamādāya
            kalkapeṣyāṇīmāni sumatisrutasya kṣārasya kalpena tu saptakṛtvaḥ | tailaṃ śṛtaṃ
            tena caturguṇena śvitrāpahaṃ mrakṣaṇametadagryam || </l>
          <l xml:id="SS.4.9.10"><label>4.9.10</label> ato 'nyatamena ghṛtena
            snigdhasvinnasyaikāṃ dve tisraścatasraḥ pañca vā sirā vidhyet; maṇḍalāni
            cotsannānyavalikhedabhīṣṇaṃ, pracchayed vā,
            samudraphenaśākagojīkākodumbarikāpatrair
            vā+avaghṛṣyālepayellākṣāsarjarasarasāñjanaprapunnāḍāvalgujatejovatyaśvamārakārkakuṭajārevatamūlakalkairmūtrapiṣṭaiḥ
            pittapiṣṭair vā,
            svarjikātutthakāsīsaviḍaṅgāgāradhūmacitrakakaṭukasudhāharidrāsaindhavakalkair
            vā, etānyevāvāpya kṣārakalpena niḥsrute pālāśe kṣāre tato vipācya phāṇītamiva
            saṃjātamavatārya lepayet, jyotiṣkaphalalākṣāmaricappilīsumanaḥpatrair vā,
            haritālamanaḥśilārkakṣīratilaśigrumaricakalkair vā,
            svarjikākuṣṭhatutthakuṭajacitrakaviḍaṅgamaricarodhramanaḥśilākalair vā,
            harītakīkarañjikāviḍaṅgasiddhārthakalavaṇarocanāvalgujaharidrākalkair vā|| </l>

          <l xml:id="SS.4.9.11"><label>4.9.11</label> sarve kuṣṭhāpahāḥ siddhā lepāḥ sapta
            prakīrtitāḥ| vaiśeṣikānatastūrdhvaṃ dadrūśvitreṣu me śṛṇu|| </l>

          <l xml:id="SS.4.9.12"><label>4.9.12</label> lākṣā kuṣṭhaṃ sarṣapāḥ śrīniketaṃ
            rātrirvyeṣaṃ cakramardasya bījam| kṛtvaikasthaṃ takrapiṣṭaḥ pralepo dadrūṣūkto
            mūlakādbījayuktaḥ|| </l>

          <l xml:id="SS.4.9.13"><label>4.9.13</label> sindhūdbhūtaṃ cakramardasya
            bījamikṣūdbhūtaṃ keśaraṃ tārkṣyaśailam| piṣṭo lepo 'yaṃ kapitthādrasena
            dadrūstūrṇaṃ nāśayatyeṣa yogaḥ|| </l>

          <l xml:id="SS.4.9.14"><label>4.9.14</label> hemakṣīrī vyādhighātaḥ śirīṣo nimbaḥ
            sarjo vatsakaḥ sājakarṇaḥ| śīghraṃ tīvrā nāśayantīha dadrūḥ
            snānālepodgharṣaṇeṣūpayuktāḥ|| </l>

          <l xml:id="SS.4.9.15"><label>4.9.15</label> bhadrāsaṃjñodumbarīmūlatulyaṃ dattvā
            mūlaṃ kṣodayitvā malapvāḥ| siddhaṃ toyaṃ pītamuṣṇe sukhoṣṇaṃ sphoṭāñchvitre
            puṇḍarīke ca kuryāt || </l>

          <l xml:id="SS.4.9.16"><label>4.9.16</label> dvaipaṃ dagdhaṃ carma mātaṅgajaṃ vā
            bhinne sphoṭe tailayuktaṃ pralepaḥ| pūtiḥ kīṭo rājavṛkṣodbhavena kṣāreṇāktaḥ
            śvitrameko nihanti|| </l>

          <l xml:id="SS.4.9.17"><label>4.9.17</label> kṛṣṇasya sarpasya masī sudagdhā
            baibhītakaṃ tailamatha dvitīyam| etat samastaṃ mṛditaṃ pralepācchvitrāṇi
            sarvāṇyapahanti śīghram|| </l>

          <l xml:id="SS.4.9.18"><label>4.9.18</label> adhyardhatoye sumatisrutasya
            kṣārasya kalpena tu saptakṛtvaḥ| tailaṃ śṛtaṃ tena caturguṇena śvitrāpahaṃ
            mrakṣaṇametadagryam|| </l>

          <l xml:id="SS.4.9.19"><label>4.9.19</label> ghṛtena yuktaṃ prapunāḍabījaṃ
            kuṣṭhaṃ ca yaṣṭīmadhukaṃ ca piṣṭvā |
            <caesura/>
             śvetāya dadyād gṛhakukkuṭāya caturthabhaktāya bubhukṣitāya || </l>

          <l xml:id="SS.4.9.20"><label>4.9.20</label> tasyopasaṃgṛhya ca tat
            purīṣamutpācitaṃ sarvata eva lompet |
            <caesura/>
             abhyantaraṃ māsamimaṃ prayogaṃ prayojayecchvitramatho nihanti || </l>

          <l xml:id="SS.4.9.21"><label>4.9.21</label> kṣāre sudagdhe jalagaṇḍaje tu
            gajasya mūtreṇa bahusrute ca |
            <caesura/>
             droṇapramāṇe daśabhāgayuktaṃ dattvā pacedbījamavalgujasya || </l>

          <l xml:id="SS.4.9.22"><label>4.9.22</label> etadyadā cikkaṇatām upaiti tadā
            samastaṃ guṭikā vidadhyāt |
            <caesura/>
             śvitraṃ pralimpedatha saṃpraghṛṣya tayā vrajedāśu savarṇabhāvam || </l>

          <l xml:id="SS.4.9.23"><label>4.9.23</label> kaṣāyakalpena subhāvitāṃ tu jalaṃ
            tvacā cūtaharītakīnām |
            <caesura/>
             tāṃ tāmradīpe praṇidhāya dhīmān vartiṃ vaṭakṣīrasubhāvitāṃ tu || </l>

          <l xml:id="SS.4.9.24"><label>4.9.24</label> ādīpya tajjātamasīṃ gṛhītvā tāṃ cāpi
            pathyāmbhasi bhagvayitvā |
            <caesura/>
             | kuṣṭhāvalgujabhallātakṣīriṇīsarṣapāḥ sruhī || </l>

          <l xml:id="SS.4.9.25"><label>4.9.25</label> āvalgujaṃ bījamagryaṃ nadījaṃ
            kākāhvānodumbarī yā ca lākṣā| lauhaṃ cūrṇaṃ māgadhī tārkṣyaśailaṃ tulyāḥ
            kāryāḥ kṛṣṇavarṇāstilāśca|| </l>

          <l xml:id="SS.4.9.26"><label>4.9.26</label> vartiṃ kṛtvā tāṃ gavāṃ pittapiṣṭāṃ
            lepaḥ kāryaḥ śvitriṇāṃ śvitrahārī| lepāt pittaṃ śaikhinaṃ śvitrahāri hrīberaṃ
            vā dagdhametena yuktam|| </l>

          <l xml:id="SS.4.9.27"><label>4.9.27</label>
            tutthālakaṭukāvyoṣasiṃhārkahayamārakāḥ| kuṣṭhāvalgujabhallātakṣīriṇīsarṣapāḥ
            sruhī|| </l>


          <l xml:id="SS.4.9.28"><label>4.9.28</label> tilvakāriṣṭapīlūnāṃ
            patrāṇyāragvadhasya ca |
            <caesura/>
             bījaṃ viḍaṅgāśvahantrorharidre bṛhatīdvayam || </l>

          <l xml:id="SS.4.9.29"><label>4.9.29</label> ābhyāṃ śvitrāṇi yogābhyāṃ
            lepānnaśyantyaśeṣataḥ |
            <caesura/>
             vāyasīphalgutiktānāṃ śataṃ dattvā pṛthak pṛthak || </l>

          <l xml:id="SS.4.9.30"><label>4.9.30</label> dve loharajasaḥ prasthe
            triphalātryāḍhakaṃ tathā |
            <caesura/>
             tridroṇe 'pāṃ pacedyāvadbhāgau dvāvasanādapi || </l>

          <l xml:id="SS.4.9.31"><label>4.9.31</label> śiṣṭau ca vipacedbhūya etaiḥ
            ślakṣṇaprapeṣitaiḥ |
            <caesura/>
             kalkair indrayavabyoṣatvagdārucaturaṅgulaiḥ || </l>

          <l xml:id="SS.4.9.32"><label>4.9.32</label> pārāvatapadīdamtībākucīkeśarāhvayaiḥ
            |
            <caesura/>
             kaṇṭakāryā ca tatpkvaṃ ghṛtaṃ kuṣṭhiṣu yojayet || </l>

          <l xml:id="SS.4.9.33"><label>4.9.33</label> doṣadhātvāśritaṃ
            pānādabhyaṅgāttvaggataṃ tathā |
            <caesura/>
             apy asādhyaṃ nṛṇāṃ kuṣṭhaṃ nāmnā nīlaṃ niyacchati || </l>

          <l xml:id="SS.4.9.34"><label>4.9.34</label> triphalātvak trikaṭukaṃ surasā
            madayantikā |
            <caesura/>
             vāyasyāragvadhaś caiṣāṃ tulāṃ kuryāt pṛthak pṛthak || </l>

          <l xml:id="SS.4.9.35"><label>4.9.35</label>
            kākamācyarkavaruṇadantīkuṭajacitrakāt |
            <caesura/>
             dārvīnidigdhikābhyāṃ tu pṛthagdaśapalaṃ tathā || </l>

          <l xml:id="SS.4.9.36"><label>4.9.36</label> tridroṇe 'pāṃ pacedyāvat ṣaṭprasthaṃ
            pariśeṣitam |
            <caesura/>
             śakṛdrasadadhikṣīramūtrāṇāṃ pṛthagāḍhakam || </l>

          <l xml:id="SS.4.9.37"><label>4.9.37</label> tadvadghṛtasya tatsādhyaṃ
            bhūnimbavyoṣacitrakaiḥ |
            <caesura/>
             karañjaphalanīlikāśyāmāvalgujapīlubhiḥ || </l>

          <l xml:id="SS.4.9.38"><label>4.9.38</label> nīlinīnimbakusumaiḥ siddhaṃ
            kuṣṭhāpahaṃ ghṛtam |
            <caesura/>
             mrakṣaṇādaṅgasāvarṇyaṃ śvitriṇāṃ janayennṛṇām |
            <caesura/>
             bhagandaraṃ kṛmīnarśo mahānīlaṃ niyacchati || </l>

          <l xml:id="SS.4.9.39"><label>4.9.39</label> mūtraṃ gavyaṃ citrakavyoṣayuktaṃ
            sarpiḥkumbhe kṣaudrayuktaṃ sthitaṃ hi |
            <caesura/>
             pakṣādūrdhvaṃ śvitribhiḥ peyametat kuryāc cāsmin kuṣṭhadiṣṭaṃ vidhānam || </l>

          <l xml:id="SS.4.9.40"><label>4.9.40</label> pūtīkārkasruṅnarendradrumāṇāṃ
            mūtraiḥ piṣṭāḥ pallavāḥ saumanāś ca | lepaḥ śvitraṃ hanti dadrūrvraṇāṃś ca
            duṣṭānyarśāṃsyeṣa pāṭhā 'guruharidrākaṣāyaṃ, piṣṭamehinaṃ
            haridrādāruharidrākaṣāyaṃ, sāndramehinaṃ saptaparṇakaṣāyaṃ, śukramehinaṃ
            dūrvāśaivalaplavahaṭhakarañjakaserukakaṣāyaṃ kakubhacandanakaṣāyaṃ vā,
            phenamehinaṃ triphalāragvaghamṛdvīkākaṣāyaṃ, madhumadhuramiti; paittikeṣu
            nīlamehinaṃ śālasārādikaṣāyamaśvatthakaṣāyaṃ vā pāyayet, haridrāmehinaṃ
            rājavṛkṣakaṣāyaṃ, amlamehinaṃ nyagrodhādikaṣāyaṃ, kṣāramehinaṃ
            triphalākaṣāyaṃ, mañjiṣṭhāmehinaṃ mañjiṣṭhācandanakaṣāyaṃ, śoṇitamehinaṃ
            guḍūcītindukāsthikāśmaryakharjūrakaṣāyaṃ madhumiśraṃ; ata ūrdhvamasādhyeṣv api
            yogān yāpanārthaṃ vakṣyāmaḥ, tad yathā sarpirmehinaṃ
            kuṣṭhakuṭajapāṭhāhiṅgukaṭurohiṇīkalkaṃ guḍūcīcitrakakaṣāyeṇa pāyayet,
            vasāmehinamagnimanthakaṣāyaṃ śiṃśapākaṣāyaṃ vā, kṣaudramehinaṃ
            kadarakramukakaṣāyaṃ, hastimehinaṃ
            tindukakapitthaśirīṣapalāśapāṭhāmūrvāduḥsthikṣāraṃ ceti;
            dahyamānamaudakakandakvāthasiddhāṃ yavāgūṃ kṣīrekṣurasamadhurāṃ pāyayet || </l>

          <!--
          -->


          <l xml:id="SS.4.9.41"><label>4.9.41</label> asmādūrdhvaṃ niḥsrute duṣṭarakte
            jātaprāṇaṃ sarpiṣā snehayitvā/ tīkṣṇairyogaiśchardayitvā prāgāḍhaṃ paścāddoṣaṃ
            nirhareccāpramattaḥ// </l>

          <l xml:id="SS.4.9.42"><label>4.9.42</label> durvānto vā durvirikto 'pi vā syāt
            kuṣṭhī doṣairuddhatairvyāptadehaḥ/ niḥsandigdhaṃ yātyasādhyatvamāśu tasmāt
            kṛtsnānnirharettasya doṣān// </l>

          <l xml:id="SS.4.9.43"><label>4.9.43</label> pakṣāt
            pakṣācchardanānyabhyupeyānmāsānmāsāt sraṃsanaṃ cāpi deyam/ srāvyaṃ raktaṃ
            vatsare hi dviralpaṃ nasyaṃ dadyācca trirātrāttrirātrāt// </l>

          <l xml:id="SS.4.9.44"><label>4.9.44</label> pathyā vyoṣaṃ sekṣujātaṃ satailaṃ
            līḍhvā śīghraṃ mucyate kuṣṭharogāt/ dhātrīpathyākṣopakulyāviḍaṅgān
            kṣaudrājyābhyāmekato vā+avalihyāt// </l>

          <l xml:id="SS.4.9.45"><label>4.9.45</label> pītvā māsaṃ vā palāṃśāṃ haridrāṃ
            mūtreṇāntaṃ pāparogasya gacchet/ evaṃ peyaścitrakaḥ ślakṣṇapiṣṭaḥ pippalyo vā
            pūrvavanmūtrayuktāḥ// </l>

          <l xml:id="SS.4.9.46"><label>4.9.46</label> tadvattārkṣyaṃ māsamātraṃ ca peyaṃ
            tenājasraṃ dehamālepayecca/ āriṣṭītvak sāptaparṇī ca tulyā lākṣā mustaṃ
            pañcamūlyau haridre// </l>

          <l xml:id="SS.4.9.47"><label>4.9.47</label> mañjiṣṭhākṣau vāsako devadāru
            pathyāvahnī vyoṣadhātrīviḍaṅgāḥ/ sāmānyāṃśaṃ yojayitvā viḍaṅgaiścūrṇaṃ kṛtvā
            tatpalonmānamaśnan// </l>

          <l xml:id="SS.4.9.48"><label>4.9.48</label> kuṣṭhājjanturmucyate traiphalaṃ vā
            sarpirdroṇaṃ vyoṣayuktaṃ ca yuñjan/ gomūtrāmbudroṇasiddhe 'kṣapīḍe siddhaṃ
            sarpirnāśayeccāpi kuṣṭham// </l>

          <l xml:id="SS.4.9.49"><label>4.9.49</label> āragvadhe saptaparṇe paṭole
            savṛkṣake naktamāle sanimbe jīrṇaṃ pakvaṃ taddharidrādvayena hanyāt kuṣṭhaṃ
            muṣkake cāpi sarpiḥ// </l>

          <l xml:id="SS.4.9.50"><label>4.9.50</label> rodhrāriṣṭaṃ padmakaṃ raktasāraḥ
            saptāhvākṣau vṛkṣako bījakaśca/ yojyāḥ snāne dahyamānasya jantoḥ peyā vā syāt
            kṣaudrayuktā tribhaṇḍī// </l>

          <l xml:id="SS.4.9.51"><label>4.9.51</label> khādet kuṣṭhī māṃsaśā(pā)te purāṇān
            mudgān siddhānnimbatoye satailān/ nimbakvāthaṃ jātasattvaḥ pibedvā kvāthaṃ
            vā+arkālarkasaptacchadānām// </l>

          <l xml:id="SS.4.9.52"><label>4.9.52</label> jagdheṣvaṅgeṣvaśvamārasya mūlaṃ lepo
            yuktaḥ syādviḍaṅgaiḥ samūtraiḥ/ mūtraiścainaṃ secayedbhojayecca sarvāhārān
            saṃprayuktān viḍaṅgaiḥ// </l>

          <l xml:id="SS.4.9.53"><label>4.9.53</label> kārañjaṃ vā sārṣapaṃ vā kṣateṣu
            kṣepyaṃ tailaṃ śigrukośāmrayorvā/ pakvaṃ sarvairvā kaṭūṣṇaiḥ satikaiḥ śeṣaṃ ca
            syādduṣṭavat saṃvidhānam// </l>

          <l xml:id="SS.4.9.54"><label>4.9.54</label>
            saptaparṇakarañjārkamālatīkaravīrajam/ snuhīśirīṣayormūlaṃ
            citrakāsphotayorapi// </l>

          <l xml:id="SS.4.9.55"><label>4.9.55</label>
            viṣalāṅgalavajrākhyakāsīsālamanaḥśilāḥ/ karañjabījaṃ trikaṭu triphalāṃ
            rajanīdvayam// </l>

          <l xml:id="SS.4.9.56"><label>4.9.56</label> siddhārthakān viḍaṅgāni prapunnāḍaṃ
            ca saṃharet/ mūtrapiṣṭaiḥ pacedetaistailaṃ kuṣṭhavināśanam// </l>

          <l xml:id="SS.4.9.57"><label>4.9.57</label>
            etadvajrakamabhyaṅgānnāḍīduṣṭavraṇāpaham/ siddhārthakaḥ karañjau dvau dve
            haridre rasāñjanam// </l>

          <l xml:id="SS.4.9.58"><label>4.9.58</label> kuṭajaśca prapunnāḍasaptaparṇau
            mṛgādanī/ lākṣā sarjaraso 'rkaśca sāsphotāragvadhau snuhī// </l>

          <l xml:id="SS.4.9.59"><label>4.9.59</label> śirīṣastuvarākhyastu kuṭajāruṣkarau
            vacā/ kuṣṭhaṃ kṛmighnaṃ mañjiṣṭhā lāṅgalī citrakaṃ tathā// </l>

          <l xml:id="SS.4.9.60"><label>4.9.60</label> mālatī kaṭutumbī ca gandhāhvā
            mūlakaṃ tathā/ saindhavaṃ karavīraśca gṛhadhūmaṃ viṣaṃ tathā// </l>

          <l xml:id="SS.4.9.61"><label>4.9.61</label> kampillakaṃ sasindūraṃ
            tejohvātutthakāhvaye/ samabhāgāni sarvāṇi kalkapeṣyāṇi kārayet// </l>

          <l xml:id="SS.4.9.62"><label>4.9.62</label> gomūtraṃ dviguṇaṃ
            dadyāttilatailāccaturguṇam/ kārañjaṃ yā mahāvīryaṃ sārṣapaṃ vā mahāguṇam// </l>

          <l xml:id="SS.4.9.63"><label>4.9.63</label> abhyaṅgāt sarvakuṣṭhāni
            gaṇḍamālābhagandarān/ nāḍīduṣṭavraṇān ghorān nāśayennātra saṃśayaḥ// </l>

          <l xml:id="SS.4.9.64"><label>4.9.64</label> mahāvajrakamityetannāmnā tailaṃ
            mahāguṇam/ pittāvāpairmūtrapiṣṭastailaṃ lākṣādikaiḥ kṛtam// </l>

          <l xml:id="SS.4.9.65"><label>4.9.65</label> saptāhaṃ kaṭukālābvāṃ nidadhīta
            cikitsakaḥ/ pītavantaṃ tato mātrāṃ tenābhyaktaṃ ca mānavam// </l>

          <l xml:id="SS.4.9.66"><label>4.9.66</label> śāyayedātape tasya doṣā gacchanti
            sarvaśaḥ/ srutadoṣaṃ samutthāpya snātaṃ khadiravāriṇā// </l>

          <l xml:id="SS.4.9.67"><label>4.9.67</label> yavāgūṃ pāyayedenaṃ sādhitāṃ
            khadirāmbunā/ evaṃ saṃśodhane varge kuṣṭhaghneṣvauṣadheṣu ca// </l>

          <l xml:id="SS.4.9.68"><label>4.9.68</label> kuryāttailāni sarpīṣi
            pradehodgharṣaṇāni ca/ prātaḥ prātaśca seveta yogān vairecanāñ śubhān/ pañca
            ṣaṭ sapta cāṣṭau vā yairutthānaṃ na gacchati// </l>

          <l xml:id="SS.4.9.69"><label>4.9.69</label> kārabhaṃ vā pibenmūtraṃ jīrṇe
            tatkṣīrabhojanam/ jātasattvāni kuṣṭhāni māsaiḥ ṣaḍbhirapohati// </l>

          <l xml:id="SS.4.9.70"><label>4.9.70</label> didṛkṣurantaṃ kuṣṭhasya khadiraṃ
            kuṣṭhapīḍitaḥ/ sarvathaiva prayuñjīta snānapānāśanādiṣu// </l>

          <l xml:id="SS.4.9.71"><label>4.9.71</label> yathā hanti pravṛddhatvāt
            kuṣṭhamāturamojasā/ tathā hantyupayuktastu khadiraḥ kuṣṭhamojasā// </l>

          <l xml:id="SS.4.9.72"><label>4.9.72</label> nīcaromanakhaḥ śrānto
            hitāśyauṣadhatatparaḥ/ yoṣinmāṃsasurāvarjī kuṣṭhī kuṣṭhamapohati//</l>
          <trailer>iti suśrutasaṃhitāyāṃ cikitsāsthāne kuṣṭhacikitsitaṃ nāma navamo
            'dhyāyaḥ //9//</trailer>
        </div>
        <div n="10" type="level2" subtype="adhyāyaḥ">
          <head>daśamo 'dhyāyaḥ/</head>

          <l xml:id="SS.4.10.1"><label>4.10.1</label> athāto mahākuṣṭhacikitsitaṃ
            vyākhyāsyāmaḥ// </l>

          <l xml:id="SS.4.10.2"><label>4.10.2</label> yathovāca bhagavān dhanvantariḥ// </l>

          <l xml:id="SS.4.10.3"><label>4.10.3</label> kuṣṭheṣu meheṣu kaphāmayeṣu
            sarvāṅgaśopheṣu ca dāruṇeṣu/ kṛśatvamicchatsu ca medureṣu
            yogānimānagryamatirvidadhyāt// </l>

          <l xml:id="SS.4.10.4"><label>4.10.4</label> kṣuṇṇān yavānniṣpūtān rātrau
            gomūtraparyuṣitān mahati kiliñje śoṣayet, evaṃ saptarātraṃ bhāvayecchoṣayecca,
            tatastān kapālabhṛṣṭān śaktūn kārayitvā, prātaḥ prātareva kuṣṭhinaṃ pramehiṇaṃ
            vā sālasārādikaṣāyeṇa kaṇṭakivṛkṣakaṣāyeṇa vā
            pāyayedbhallātakaprapunnāḍāvalgujārkacitrakaviḍaṅgamustacūrṇacaturbhāgayuktān;
            evameva sālasārādikaṣāyaparipītānāmāragvadhādikaṣāyaparipītānāṃ vā
            gavāśvāśakṛdbhūtānāṃ vā yavānāṃ śaktūn kārayitvā bhallātakādīnāṃ cūrṇānyāvāpya
            khadirāśananimbarājavṛkṣarohītakaguḍūcīnāmanyatamasya kaṣāyeṇa
            śarkarāmadhumadhureṇa drākṣāyuktena dāḍimāmalakavetasāmlena
            saindhavalavaṇānvitena pāyayet; eṣa sarvamanthakalpaḥ// </l>

          <l xml:id="SS.4.10.5"><label>4.10.5</label> yāvakāṃśca bhakṣyān
            dhānolumbakakulmāṣāpūpapūrṇakośotkārikāśaṣkulikākuṇāvīprabhṛtīn seveta;
            yavavidhānena godhūmaveṇuyavānupayuñjīta// </l>

          <l xml:id="SS.4.10.6"><label>4.10.6</label> ariṣṭānato vakṣyāmaḥ
            pūtīkacavyacitrakasuradārusārivādantītrivṛttrikaṭukānāṃ pratyekaṃ ṣaṭpalikā
            bhāgā badarakuḍavastriphalākuḍava ityeteṣāṃ cūrṇāni, tataḥ
            pippalīmadhughṛtairantaḥpralipte ghṛtabhājane prākkṛtasaṃskāre
            saptodakakuḍavānayorajo 'rdhakuḍavamardhatulāṃ ca guḍasyābhihitāni
            cūrṇānyāvāpya svanuguptaṃ kṛtvā yavapalle saptarātraṃ vāsayet, tato
            yathābalamupayuñjīta, eṣo 'riṣṭaḥ kuṣṭhamehamedaḥpāṇḍurogaśvayathūnapahanti/
            evaṃ śālasārādau nyagrodhādāvāragvadhādau cāriṣṭān kurvīta// </l>

          <l xml:id="SS.4.10.7"><label>4.10.7</label> āsavānato vakṣyāmaḥ
            palāśabhasmaparisrutasyoṣṇodakasya śītībhūtasya trayo bhāgā dvau
            phāṇitasyaikadhyamariṣṭakalpena vidadhyāt, evaṃ tilādīnāṃ kṣāreṣu; śālasārādau
            vyagrodhādāvāragvadhādau mūtreṣu cāsavān vidadhyāt// </l>

          <l xml:id="SS.4.10.8"><label>4.10.8</label> atha surā vakṣyāmaḥ
            śiṃśapākhadirayoḥ sāramādāyotpāṭhya cottamāraṇībrāhmīkośavatīstatsarvamakataḥ
            kaṣāyakalpena vipācyodakamādadīta maṇḍodakārthaṃ, kiṇvapiṣṭamabhiṣuṇuyācca
            yathoktam/ evaṃ surāḥ śālasārādau nyagrodhādāvāragvadhādau ca vidadhyāt// </l>

          <l xml:id="SS.4.10.9"><label>4.10.9</label> prakṣipya vipacet, tato nātidravaṃ
            nātisāndramavatārya tasya pāṇitalaṃ pūrṇamaprātarāśo madhumiśraṃ lihyāt; evaṃ
            śālasārādau nyagrodhādāvāragvadhādau ca lehān kārayet// </l>

          <l xml:id="SS.4.10.10"><label>4.10.10</label> ataścūrṇakriyāṃ vakṣyāmaḥ
            śālasārādīnāṃ sāracūrṇaprasthamāhṛtyāragvadhādikaṣāyaparipītamanekaśaḥ
            śālasārādikaṣāyeṇaiva pāyayet; evaṃ nyagrodhādīnāṃ phaleṣu,
            puṣpeṣvāragvadhādīnāṃ cūrṇakriyāṃ kārayet// </l>

          <l xml:id="SS.4.10.11"><label>4.10.11</label> ata ūrdhvamayaskṛtīrvakṣyāmaḥ
            tīkṣṇalohapatrāṇi tanūni lavaṇavargapradigdhāni gomayāgniprataptāni
            triphalāśālasārādikaṣāyeṇa nirvāpayet ṣoḍaśavārān, tataḥ
            khadirāṅgārataptānyupaśāntatāpāni sūkṣmacūrṇāni
            kārayedghanatāntavaparisrāvitāni, tato yathābalaṃ mātrāṃ sarpirmadhubhyāṃ
            saṃsṛjyopayuññīta, jīrṇe yathāvyādhyanamlamalavaṇamāhāraṃ kurvīta, evaṃ
            tulamupayujya kuṣṭhamedamedaḥśvayathupāṇḍurogonmādāpasmārānapahatya varṣaśataṃ
            jīvati, tulāyāṃ tulāyāṃ varṣaśatamutkarṣaḥ, etena sarvalauheṣvayaskṛtayo
            vyākhyātāḥ// </l>

          <l xml:id="SS.4.10.12"><label>4.10.12</label>
            trivṛcchyāmāgnimanthasaptalākevukaśaṅkhinītilvakatriphalāpalāśaśiṃśapānāṃ
            svarasamādāya pālāśyāṃ droṇyāmabhyāsicya khadirāṅgārataptamayaḥpiṇḍaṃ
            trisaptakṛtvo nirvāpya tamādāya punarāsicya sthālyāṃ gomayāgninā vipacet,
            tataścaturthabhāgāvaśiṣṭamavatārya parisrāvya bhūyo 'gnitaptānyayaḥpatrāṇi
            prakṣipet, sidhyati cāsmin pippalyādicūrṇabhāgaṃ dvau madhunastāvadghṛtasyeti
            dadyāt, tataḥ praśāntamāyase pātre svanuguptaṃ nidadhyāt, tato yathāyogaṃ
            śuktiṃ prakuñcaṃ vopayuñjīta, jīrṇe yathāvyādhyāhāramupaseveta/
            eṣauṣadhāyaskṛtirasādhyaṃ kuṣṭhaṃ pramehaṃ vā sādhayati, sthūlamapakarṣati,
            śophamupahanti, sannmagnimuddharati, viśeṣeṇa copadiśyate rājayakṣmiṇāṃ,
            varṣaśatāyuścānayā puruṣo bhavati/ śālasārādikvāthamāsicya pālāśyāṃ
            droṇyāmayoghanāṃstaptānnirvāpya kṛtasaṃskāre kalaśe 'bhyāsicya
            pippalyādicūrṇabhāgaṃ kṣaudraṃ guḍamiti ca dattvā svanuguptaṃ nidadhyāt, etāṃ
            mahauṣadhāyaskṛtiṃ māsamardhamāsaṃ vā sthitāṃ yathābalamupayuñjīta/ evaṃ
            nyagrodhādāvārevatādiṣu ca vidadhyāt// </l>

          <l xml:id="SS.4.10.13"><label>4.10.13</label> ataḥ khadiravidhānamupadekṣyāmaḥ
            praśastadeśajātamanupahataṃ madhyamavayasaṃ khadiraṃ paritaḥ khānayitvā tasya
            madhyamaṃ mūlaṃ chittvā+ayomayaṃ kumbhaṃ tasminnantare nidadhyādyathā
            rasagrahaṇasamartho bhavati, tatastaṃ
            gomayamṛdā+avaliptamavakīryendhanairgomayamiśrairādīpayedyathā+asya
            dahyamānasya rasaḥ sravatyadhastāt, tadyadā jānīyāt pūrṇaṃ bhājanamiti,
            athainamuddhṛtya parisrāvya rasamanyasmin pātre nidhāyānuguptaṃ nidadhyāt,
            tato yathāyogaṃ mātrāmāmalakarasamadhusarpirbhiḥ saṃsṛjyopayuñjīta, jīrṇe
            bhallātakavidhānavadāhāraḥ parihāraśca, prasthe copayukte śataṃ varṣāṇāmāyuṣo
            'bhivṛddhirbhavati/ khadirasāratulāmudakadroṇe vipācya
            ṣoḍaśāṃśāvaśiṣṭamavatāryānuguptaṃ nidadhyāt, tamāmalakarasamadhusarpirbhiḥ
            saṃsṛjyopayuñjīta/ eṣa eva sarvavṛkṣāsāreṣu kalpaḥ/ khadirasāracūrṇatulāṃ
            khadirasārakvāthamātrāṃ vā prātaḥ prātarupaseveta,
            khadirasārakvāthasiddhamāvikaṃ vā sarpiḥ// </l>

          <l xml:id="SS.4.10.14"><label>4.10.14</label> amṛtavallīsvarasaṃ kvāthaṃ vā
            prātaḥ prātarupaseveta, tatsiddhaṃ vā sarpiḥ, aparāhṇe
            sasarpiṣkamodanamāmalakayūṣeṇa bhuñjīta; evaṃ māsamupayujya
            sarvakuṣṭhairvimucyata iti// </l>

          <l xml:id="SS.4.10.15"><label>4.10.15</label>
            kṛṣṇatilabhallātakatailāmalakarasasarpiṣāṃ droṇaṃ śālasārādikaṣāyasaya ca,
            triphalātrikaṭukaparūṣaphalamajjaviḍaṅgaphalasāracitrārkāvalgujaharidrādvayatrivṛddantīdravantīndrayavayaṣṭīmadhukātiviṣārasāñjanapriyaṅgūṇāṃ
            pālikā bhāgāstānaikadhyaṃ snehapākavidhānena pacet, tat sādhusiddhamavatārya
            parisrāvyānuguptaṃ nidadhyāt, tata upasaṃskṛtaśarīraḥ prātaḥ prātarutthāya
            pāṇiśuktimātraṃ kṣaudreṇa pratisaṃsṛjyopayuñjiāta, jīrṇe
            mudgāmalakayūṣeṇālavaṇena sarpiṣmantaṃ khadirodakasiddhaṃ mṛdvodanamaśnīyāt
            khadirodakasevī, ityevaṃ droṇamupayujya sarvakuṣṭhairvimuktaḥ śuddhatanuḥ
            smṛtimān varṣaśatāyurarogo bhavati// </l>

          <l xml:id="SS.4.10.16"><label>4.10.16</label> bhavati cātra
            surāmanthāsavāriṣṭāṃllehāṃścūrṇānyayaskṛtīḥ/ sahasraśo 'pi kurvīta bījenānena
            buddhimān//</l>
          <trailer>iti suśrutasaṃhitāyāṃ cikitsāsthāne mahākuṣṭhacikitsitaṃ nāma daśamo
            'dhyāyaḥ //10//</trailer>
        </div>
        <div n="11" type="level2" subtype="adhyāyaḥ">
          <head>ekādaśo 'dhyāyaḥ/</head>

          <l xml:id="SS.4.11.1"><label>4.11.1</label> athātaḥ pramehacikitsitaṃ
            vyākhyāsyāmaḥ// </l>

          <l xml:id="SS.4.11.2"><label>4.11.2</label> yathovāca bhagavān dhanvantariḥ// </l>

          <l xml:id="SS.4.11.3"><label>4.11.3</label> dvau pramehau bhavataḥ sahajo
            'pathyanimittaśca/ tatra sahajo mātṛpitṛbījadoṣakṛtaḥ, ahitāhārajo
            'pathyanimittaḥ/ tayoḥ pūrveṇopadrutaḥ kṛśo rūkṣo 'lpāśī pipāsurbhṛśaṃ
            parisaraṇaśīlaśca bhavati; uttareṇa sthūlo bahvāī snigdhaḥ
            śayyāsanasvapnaśīlaḥ prāyeṇeti// </l>

          <l xml:id="SS.4.11.4"><label>4.11.4</label> tatra kṛśamannapānapratisaṃskṛtābhiḥ
            kriyābhiścikitseta, sthūlamapatarpaṇayuktābhiḥ// </l>

          <l xml:id="SS.4.11.5"><label>4.11.5</label> sarva eva ca parihareyuḥ
            sauvīrakatuṣodakaśuktamaireyasurāsavatoyapayastailaghṛtekṣuvikāradadhipiṣṭānnāmlayavāgūṇānakāni
            grāmyānūpaudakamāṃsāni ceti// </l>

          <l xml:id="SS.4.11.6"><label>4.11.6</label> tataḥ
            śāliṣaṣṭikayavagodhūmakodravoddālakānanavān bhuñjīta
            caṇakāḍhakīkulatthamudgavikalpena, tiktakaṣāyābhyāṃ ca śākagaṇābhyāṃ
            nikumbheṅgudīsarṣapātasītailasiddhābhyāṃ, baddhamūtrairvā
            jāṅgalairmāṃsairapahṛtamedobhiranamlairaghṛtaiśceti// </l>

          <l xml:id="SS.4.11.7"><label>4.11.7</label> tatrādita eva pramehiṇaṃ
            snigdhamanyatamena tailena priyaṅgvādisiddhena vā ghṛtena vāmayet pragāḍhaṃ
            virecayecca, virecanādanantaraṃ
            surasādikaṣāyeṇāsthāpayenmahauṣadhabhadradārumustāvāpena
            madhusaindhavayuktena, dahyamānaṃ ca nyagrodhādikaṣāyeṇa nistailena// </l>

          <l xml:id="SS.4.11.8"><label>4.11.8</label> tataḥ śuddhadehamāmalakarasena
            haridrāṃ madhusaṃyuktāṃ pāyayet, triphalāviśālādevadārumustakaṣāyaṃ vā,
            śālakampillakamuṣkakakalkamakṣamātraṃ vā madhumadhuramāmalakarasena
            haridrāyutaṃ, kuṭajakapittharohītakabibhītakasaptaparṇapuṣpakalkaṃ vā
            nimbāragvadhasaptaparṇamūrvākuṭajasomavṛkṣapalāśānāṃ vā
            tvakpatramūlaphalapuṣpakaṣāyāṇi, ete pañca yogāḥ sarvamehānāmapahantāro
            vyākhyātāḥ// </l>

          <l xml:id="SS.4.11.9"><label>4.11.9</label> viśeṣaścāta ūrdhvaṃ tatrodakamehinaṃ
            pārijātakaṣāyaṃ pāyayet, ikṣumehinaṃ citrakakaṣāyaṃ, śanairmehinaṃ
            khadirakaṣāyaṃ, lavaṇamehinaṃ pāṭhā+aguruharidrākaṣāyaṃ, piṣṭamehinaṃ
            haridrādāruharidrākaṣāyaṃ, sāndramehinaṃ saptaparṇakaṣāyaṃ, śukramehinaṃ
            dūrvāśaivalaplavahaṭhakarañjakaserukakaṣāyaṃ kakubhacandanakaṣāyaṃ vā,
            phenamehinaṃ triphalāragvaghamṛdvīkākaṣāyaṃ, madhumadhuram iti; paittikeṣu
            nīlamehinaṃ śālasārādikaṣāyamaśvatthakaṣāyaṃ vā pāyayet, haridrāmehinaṃ
            rājavṛkṣakaṣāyaṃ, amlamehinaṃ nyagrodhādikaṣāyaṃ, kṣāramehinaṃ
            triphalākaṣāyaṃ, mañjiṣṭhāmehinaṃ mañjiṣṭhācandanakaṣāyaṃ, śoṇitamehinaṃ
            guḍūcītindukāsthikāśmaryakharjūrakaṣāyaṃ madhumiśraṃ; ata ūrdhvamasādhyeṣvapi
            yogān yāpanārthaṃ vakṣyāmaḥ, tadyathā sarpirmehinaṃ
            kuṣṭhakuṭajapāṭhāhiṅgukaṭurohiṇīkalkaṃ guḍūcīcitrakakaṣāyeṇa pāyayet,
            vasāmehinamagnimanthakaṣāyaṃ śiṃśapākaṣāyaṃ vā, kṣaudramehinaṃ
            kadarakramukakaṣāyaṃ, hastimehinaṃ
            tindukakapitthaśirīṣapalāśapāṭhāmūrvāduḥsthikṣāraṃ ceti;
            dahyamānamaudakakandakvāthasiddhāṃ yavāgūṃ kṣīrekṣurasamadhurāṃ pāyayet// </l>

          <!--        %%%%%%%%%%  -->

          <l xml:id="SS.4.11.10"><label>4.11.10</label> tataḥ
            priyaṅgvanantāyūthikāpadmātrāyantikālohitikāmbaṣṭhādāḍimatvakśālaparṇīpadmatuṅgakeśaradhātakīvakulaśālmalīśrīveṣṭakamocaraseṣv
            ariṣṭānayaskṛtīrlehānāsavāṃś ca kurvīta;
            śṛṅgāṭakagiloḍyavisamṛṇālakāśakaserukamadhukāmrajambvasanatiniśakakubhakaṭvaṅgarodhrabhallātakapalāśacarmavṛkṣagirikarṇikāśītaśivaniculadāḍimājakarṇaharivṛkṣarājādanagopaghoṇṭāvikaṅgateṣu
            vā; yavānnavikārāṃś ca seveta; yathoktakaṣāyasiddhāṃ yavāgūṃ cāsmai
            prayacchet, kaṣāyāṇi vā pātum || </l>

          <l xml:id="SS.4.11.11"><label>4.11.11</label>
            mahādhanamahitāhāramauṣadhadveṣiṇamīśvaraṃ vā
            pāṭhābhayācitrakapragāḍhamanalpamākṣikamanyatamamāsavaṃ pāyayet,
            aṅgāaraśūlyopadaṃśaṃ vā mādhvīkamabhīkṣṇaṃ, kṣaudrakapitthamaricānuviddhāni
            cāsmai pānabhojanānyupaharet, uṣṭrāśvatarakharapurīṣacūrṇāni cāsmai
            dadyādaśaneṣu; hiṅgusaindhavayuktair yūṣaiḥ sārṣapaiś ca rāgair bhojayet ;
            aviruddhāni cāsmai pānabhojanānyupaharedrasagandhavanti ca; pravṛddhamehāstu
            vyāyāmaniyuddhakrīḍāgajaturagarathapadāticaryāparikramaṇānyastropāstre vā
            severan || </l>

          <l xml:id="SS.4.11.12"><label>4.11.12</label> adhanastvabāndhavo vā
            pādatrāṇātapatravirahito bhaikṣyāśī grāmaikarātravāsī muniriva saṃyatātmā
            yojanaśatamadhikaṃ vā gacchet, mahādhano vā
            śyāmākanīvāravṛttirāmalakakapitthatindukāśmantakaphalāhāro mṛgaiḥ saha vaset,
            tanmūtraśakṛdbhakṣaḥ satatamanuvrajedgāḥ, brahmaṇo vā śiloñchavṛttirbhūtvā
            brahmarathamuddharet, kṛṣet satatamitaraḥ khanedvā kūpaṃ, kṛśaṃ tu satataṃ
            rakṣet || </l>

          <l xml:id="SS.4.11.13"><label>4.11.13</label> bhavati cātra adhano
            vaidyasandeśādevaṃ kurvannatandritaḥ |
            <caesura/>
             saṃvatsarādantarādvā pramehāt pratimucyate ||</l>

          <p ana="trailer">iti suśrutasaṃhitāyāṃ cikitsāsthāne pramehacikitsitaṃ
            nāmaikadaśo 'dhyāyaḥ ||11 || </p>
        </div>
        <div n="12" type="adhyāya">
          <head>dvādaśo 'dhyāyaḥ |</head>
          <l xml:id="SS.4.12.1"><label>4.12.1</label> athātaḥ pramehapiḍakācikitsitaṃ
            vyākhyāsyāmaḥ || </l>

          <l xml:id="SS.4.12.2"><label>4.12.2</label> yathovāca bhagavān dhanvantariḥ || </l>

          <l xml:id="SS.4.12.3"><label>4.12.3</label> śarāvikādyā nava piḍakāḥ prāguktāḥ;
            tāḥ prāṇavato 'lpāstvaṅmāṃsaprāptā mṛdvyo 'lparujaḥ kṣiprapākabhedinyaś ca
            sādhyāḥ || </l>

          <l xml:id="SS.4.12.4"><label>4.12.4</label> tābhir upadrutaṃ pramehiṇam upacaret
            | tatra pūrvarūpeṣv apatarpaṇaṃ vanaspatikaṣāyaṃ bastamūtraṃ copadiśet;
            evamakurvatastasaya madhurāhārasya mūtraṃ svedaḥ śleṣmā ca madhurībhavati
            pramehaś cābhivyakto bhavati, tatrobhayataḥ saṃśodhanamāseveta; evamakurvatas
            tasya doṣāḥ pravṛddhā māṃsaśoṇite pradūṣya śophaṃ janayantyupadravān vā kāṃś
            cit, tatroktaḥ pratīkāraḥ sirāmokṣaś ca; evamakurvatas tasya śopho vṛddho
            'timātraṃ rujo vidāhamāpadyate, tatra śastrapraṇidhānamuktaṃ vraṇakriyopasevā
            ca; evamakurvatas tasya pūyo 'bhyantaramavadāryotsaṅgaṃ mahāntamavakāśaṃ kṛtvā
            pravṛddho bhavaty asādhyaḥ; tasmād ādita eva pramehiṇam upakramet || </l>

          <l xml:id="SS.4.12.5"><label>4.12.5</label>
            bhallātakabilvāmbupippalīmūlodakīryāvarṣābhūpunarnavācitrakaśaṭīsnuhīvaruṇakapuṣkaradantīpathyā
            daśapalonmitā yavakolakulatthāṃś ca prāsthikān saliladroṇe niṣkvāthya
            caturbhāgāvaśiṣṭe 'vatārya
            vacātrivṛtkampillakabhārgīniculaśuṇṭhīgajapippalīviḍaṅgarodhraśirīṣāṇāṃ
            bhāgair ardhapalikair ghṛtaprasthaṃ
            vipācayenmehaśvayathukuṣṭhagulmodarārśaḥplīhavidradhipiḍakānāṃ nāśanaṃ nāmnā
            dhānvantaram || </l>

          <l xml:id="SS.4.12.6"><label>4.12.6</label> durvirecyā hi madhumehino bhavanti
            medo 'bhivyāptaśarīratvāt , tasmāt tīkṣṇameteṣāṃ śodhanaṃ kurvīta |
            piḍakāpīḍitāḥ sopadravāḥ sarva eva pramehā mūtrādimādhurye madhugandhasāmānyāt
            pāribhāṣikīṃ madhumehākhyāṃ labhante || </l>

          <l xml:id="SS.4.12.7"><label>4.12.7</label> na caitān kathaṃcidapi svedayet,
            medobahutvād eteṣāṃ viśīryate dehaḥ svedena || </l>

          <l xml:id="SS.4.12.8"><label>4.12.8</label> rasāyanīnāṃ ca
            daurbalyānnordhvamuttiṣṭhanti pramehiṇāṃ doṣāḥ, tato madhumehināmadhaḥkāye
            piḍakāḥ prādurbhavanti || </l>

          <l xml:id="SS.4.12.9"><label>4.12.9</label> apakvānāṃ tu piḍakānāṃ śophavat
            pratīkāraḥ, pakvānāṃ vraṇavaditi; tailaṃ tu vraṇaropaṇamevādau kurvīta,
            āragvadhādikaṣāyamutsādanārthe, śālasārādikaṣāyaṃ pariṣecane,
            pippalyādikaṣāyaṃ pānabhojaneṣu,
            pāṭhācitrakaśārṅgeṣṭākṣudrābṛhatīsārivāsomavalkasaptaparṇāragvadhakuṭajamūlacūrṇāni
            madhumithāṇi praśnīyāt || </l>

          <l xml:id="SS.4.12.10"><label>4.12.10</label> śālasārādivargakaṣāyaṃ
            caturbhāgāvaśiṣṭamavatārya parisrāvya punarupanīya sādhayet, sidhyati
            cāmalakarodhrapriyaṅgudantīkṛṣṇāyastāmracūrṇānyāvapet, etadanupadagdhaṃ
            lehībhūtamavatāryānuguptaṃ nidadhyāt, tato yathāyogam upayuñjīta, eṣa lehaḥ
            sarvamehānāṃ hantā || </l>

          <l xml:id="SS.4.12.11"><label>4.12.11</label>
            triphalānitrakatrikaṭukaviḍaṅgamustānāṃ nava bhāgāstāvanta eva kṛṣṇāyaś
            cūrṇasya, tat sarvamaikadhyaṃ kṛtvā yathāyogaṃ mātrāṃ sarpirmadhubhyāṃ
            saṃsṛjyopayuñjīta, etannavāyasam; etena jāṭharyaṃ na bhavati, sanno
            'gnirāpyāyate, durnāmaśophapāṇḍukuṣṭharogāvipākakāsaśvāsapramehāś ca na
            bhavanti || </l>

          <l xml:id="SS.4.12.12"><label>4.12.12</label> śālasārādiniryūhe
            caturthāṃśāvaśeṣite |
            <caesura/>
             parisrute tataḥ śīte madhu mākṣikamāvapet || </l>

          <l xml:id="SS.4.12.13"><label>4.12.13</label> phāṇitībhāvamāpannaṃ guḍaṃ
            śodhitam eva ca |
            <caesura/>
             ślakṣṇapiṣṭāni cūrṇāni pippalyādigaṇasya ca || </l>

          <l xml:id="SS.4.12.14"><label>4.12.14</label> aikadhyamāvapet kumbhe saṃskṛte
            ghṛtabhāvaite |
            <caesura/>
             pippalīcūrṇamadhubhiḥ pralipte 'ntaḥśucau dṛḍhe || </l>

          <l xml:id="SS.4.12.15"><label>4.12.15</label> ślakṣṇāni tīkṣṇalohasya tatra
            patrāṇi buddhimān |
            <caesura/>
             khadirāṅgārataptāni bahuśaḥ sannipātayet || </l>

          <l xml:id="SS.4.12.16"><label>4.12.16</label> supidhānaṃ tu taṃ kṛtvā yavapalle
            nidhāpayet |
            <caesura/>
             māsāṃstrīṃś caturo vā 'pi yāvadālohasaṃkṣayāt || </l>

          <l xml:id="SS.4.12.17"><label>4.12.17</label> tato jātarasaṃ taṃ tu prātaḥ
            prātar yathābalam |
            <caesura/>
             niṣeveta yathāyogamāhāraṃ cāsya kalpayet || </l>

          <l xml:id="SS.4.12.18"><label>4.12.18</label> kārśyakṛdbalināmeṣa sannasyāgneḥ
            prasādhakaḥ |
            <caesura/>
             śophanudgulmahṛt kuṣṭhamehapāṇḍvāmayāpahaḥ || </l>

          <l xml:id="SS.4.12.19"><label>4.12.19</label> plīhodaraharaḥ śīghraṃ
            viṣamajvaranāśanaḥ |
            <caesura/>
             abhiṣyandāpaharaṇo lohāriṣṭo mahāguṇaḥ || </l>

          <l xml:id="SS.4.12.20"><label>4.12.20</label> pramehiṇo yadā
            mūtramapicchilamanāvilam |
            <caesura/>
             viśadaṃ tiktakaṭukaṃ tadā ''ārogyaṃ pracakṣate ||</l>

          <p ana="trailer">iti śrīsuśrutasaṃhitāyāṃ cikitsāsthāne pramehapiḍakācikitsitaṃ
            nāma dvādaśo 'dhyāyaḥ ||12 ||</p>
        </div>


        <div n="13" type="adhyāya">
          <head>trayodaśo 'dhyāyaḥ |</head>
          <l xml:id="SS.4.13.1"><label>4.13.1</label> athāto madhumehacikitsitaṃ
            vyākhyāsyāmaḥ || </l>

          <l xml:id="SS.4.13.2"><label>4.13.2</label> yathovāca bhagavān dhanvantariḥ || </l>

          <l xml:id="SS.4.13.3"><label>4.13.3</label> madhumehitvamāpannaṃ bhiṣagbhiḥ
            parivarjitam |
            <caesura/>
             yogenānena matimān pramehiṇamupācaret || </l>

          <l xml:id="SS.4.13.4"><label>4.13.4</label> māse śukre śucau caiva śailāḥ
            sūryāṃśutāpitāḥ |
            <caesura/>
             jatuprakāśaṃ svarasaṃ śilābhyaḥ prasravanti hi || </l>

          <l xml:id="SS.4.13.5"><label>4.13.5</label> śilājatviti vikhyātaṃ
            sarvavyādhivināśanam |
            <caesura/>
             trapvādīnāṃ tu lohānāṃ ṣaṇṇāmanyatamānvayam || </l>

          <l xml:id="SS.4.13.6"><label>4.13.6</label> jñeyaṃ svagandhataś cāpi ṣaḍyoni
            prathitaṃ kṣitau |
            <caesura/>
             lohādbhavati tadyasmācchilājatu jatuprabham || </l>

          <l xml:id="SS.4.13.7"><label>4.13.7</label> tasya lohasya tadvīryaṃ rasaṃ cāpi
            bibharti tat |
            <caesura/>
             trapusīsāyasādīni pradhānānyuttarottaram || </l>

          <l xml:id="SS.4.13.8"><label>4.13.8</label> yathā tathā prayoge 'pi śreṣṭhe
            śreṣṭhaguṇāḥ smṛtāḥ |
            <caesura/>
             tat sarvaṃ tiktakaṭukaṃ kaṣāyānurasaṃ saram || </l>

          <l xml:id="SS.4.13.9"><label>4.13.9</label> kaṭupākyuṣṇavīryaṃ ca śoṣaṇaṃ
            chedanaṃ tathā |
            <caesura/>
             teṣu yat kṛṣṇamalaghu snigdhaṃ niḥśarkaraṃ ca yat || </l>

          <l xml:id="SS.4.13.10"><label>4.13.10</label> gomūtragandhi yac cāpi tat
            pradhānaṃ pracakṣate |
            <caesura/>
             tadbhāvitaṃ sāragaṇair hṛtadoṣo dinodaye || </l>

          <l xml:id="SS.4.13.11"><label>4.13.11</label> pibet sārodakenaiva ślakṣṇapiṣṭaṃ
            yathābalam |
            <caesura/>
             jāṅgalena rasenānnaṃ tasmiñjīrṇe tu bhojayet || </l>

          <l xml:id="SS.4.13.12"><label>4.13.12</label> upayujya tulāmevaṃ
            girijādamṛtopamāt |
            <caesura/>
             vapurvarṇabalopeto madhumehavivarjitaḥ || </l>

          <l xml:id="SS.4.13.13"><label>4.13.13</label> jīvedvarṣaśataṃ pūrṇamajaro
            'marasannibhaḥ |
            <caesura/>
             śataṃ śataṃ tulāyāṃ tu sahasraṃ daśataulike || </l>

          <l xml:id="SS.4.13.14"><label>4.13.14</label> bhallātakavidhānena parihāravidhiḥ
            smṛtaḥ |
            <caesura/>
             mehaṃ kuṣṭhamapasmāramunmādaṃ ślīpadaṃ garam || </l>

          <l xml:id="SS.4.13.15"><label>4.13.15</label> śoṣaṃ śophārśasī gulmaṃ pāṇḍutāṃ
            viṣamajvaram |
            <caesura/>
             apohatyacirātkālācchilājatu niṣevitam || </l>

          <l xml:id="SS.4.13.16"><label>4.13.16</label> na so 'sti rogo yaṃ cāpi
            nihanyānna śilājatu |
            <caesura/>
             śarkarāṃ cirasaṃbhūtāṃ bhinatti ca tathā 'śmarīm || </l>

          <l xml:id="SS.4.13.17"><label>4.13.17</label> bhāvanāloḍane cāsya kartavye
            bheṣajair hitaiḥ |
            <caesura/>
             evaṃ ca mākṣikaṃ dhātuṃ tāpījamamṛtopamam || </l>

          <l xml:id="SS.4.13.18"><label>4.13.18</label> madhuraṃ kāñcanābhāsamamlaṃ vā
            rajataprabham |
            <caesura/>
             piban hanti jarākuṣṭhamehapāṇḍvāmayakṣayān || </l>

          <l xml:id="SS.4.13.19"><label>4.13.19</label> tadbhāvitaḥ kapotāṃś ca kulatthāṃś
            ca vivarjayet |
            <caesura/>
             pañcakarmaguṇātītaṃ śraddhāvantaṃ jijīviṣum || </l>

          <l xml:id="SS.4.13.20"><label>4.13.20</label> yogenānena matimān sādhayed api
            kuṣṭhanam |
            <caesura/>
            vṛkṣās tuvarakā ye syuḥ paścimārṇava<pc> </pc>bhūmiṣu || </l>

          <l xml:id="SS.4.13.21"><label>4.13.21</label>
            vīcītaraṅgavikṣepamārutoddhūtapallavāḥ |
            <caesura/>
             teṣāṃ phalāni gṛhṇīyāt supakvānyambudāgame || </l>

          <l xml:id="SS.4.13.22"><label>4.13.22</label> majjāṃ tebhyo 'pi saṃhṛtya
            śoṣayitvā vicūrṇya ca |
            <caesura/>
             tilavat pīḍayed droṇyāṃ srāvayed vā kusumbhavat || </l>

          <l xml:id="SS.4.13.23"><label>4.13.23</label> tattailaṃ saṃhṛtaṃ bhūyaḥ
            pacedātoyasaṃkṣayāt |
            <caesura/>
             avatārya karīṣe ca pakṣamātraṃ nidhāpayet || </l>

          <l xml:id="SS.4.13.24"><label>4.13.24</label> snigdhaḥ svinno hṛtamalaḥ
            pakṣādūrdhvaṃ prayatnavān |
            <caesura/>
             caturthabhaktāntaritaḥ śuklādau divase śubhe || </l>

          <l xml:id="SS.4.13.25"><label>4.13.25</label> mantrapūtasya tailasya pibenmātrāṃ
            yathābalam |
            <caesura/>
             tatra mantraṃ pravakṣyāmi yenedam abhimantryate || </l>

          <l xml:id="SS.4.13.26"><label>4.13.26</label> majjasāra mahāvīrya sarvān dhātūn
            viśodhaya |
            <caesura/>
             śaṅkhacakragadāpāṇistvāmājñāpayate 'cyutaḥ || </l>

          <l xml:id="SS.4.13.27"><label>4.13.27</label> tenāsyor dhvamadhaś cāpi doṣā
            yāntyasakṛttataḥ |
            <caesura/>
             asnehalavaṇāṃ sāyaṃ yavāgūṃ śītalāṃ pibet || </l>

          <l xml:id="SS.4.13.28"><label>4.13.28</label> pañcāhaṃ prapibettailamanena
            vidhinā naraḥ |
            <caesura/>
             pakṣaṃ pariharec cāpi mudgayūṣaudanāśanaḥ || </l>

          <l xml:id="SS.4.13.29"><label>4.13.29</label> pañcabhir divasair evaṃ
            sarvakuṣṭhair vimucyate |
            <caesura/>
             tad eva khadirakvāthe triguṇe sādhu sādhitam || </l>

          <l xml:id="SS.4.13.30"><label>4.13.30</label> nihitaṃ pūrvavat pakṣāt
            pibenmāsamatandritaḥ |
            <caesura/>
             tenābhyaktaśarīraś ca kurvītāhāramīritam || </l>

          <l xml:id="SS.4.13.31"><label>4.13.31</label> bhinnasvaraṃ raktanetraṃ viśīrṇaṃ
            kṛmibhakṣitam |
            <caesura/>
             anenāśu prayogeṇa sādhayet kuṣṭhinaṃ naram || </l>

          <l xml:id="SS.4.13.32"><label>4.13.32</label> sarpirmadhuyutaṃ pītaṃ tad eva
            khadirāmbunā |
            <caesura/>
             pakṣimāṃsarasāhāraṃ karoti dviśatāyuṣam || </l>

          <l xml:id="SS.4.13.33"><label>4.13.33</label> tad eva nasye
            pañcāśaddivasānupayojitam |
            <caesura/>
             vapuṣmantaṃ śrutidharaṃ karoti triśatāyuṣam || </l>

          <l xml:id="SS.4.13.34"><label>4.13.34</label> śodhayanti naraṃ pītā majjānas
            tasya mātrayā |
            <caesura/>
             mahāvīryastuvarakaḥ kuṣṭhamehāpahaḥ paraḥ || </l>

          <l xml:id="SS.4.13.35"><label>4.13.35</label> sāntardhūmas tasya majjā tu
            dagdhaḥ kṣiptastaile saindhavaṃ cāñjanaṃ ca |
            <caesura/>
             paillyaṃ hanyādarmanaktāndhyakācān nīlīrogaṃ taimiraṃ cāñjanena ||</l>

          <p ana="trailer">iti suśrutasaṃhitāyāṃ cikitsāsthāne madhumehacikitsitaṃ nāma
            trayodaśo 'dhyāyaḥ ||13 ||</p>
        </div>

        <div n="14" type="adhyāya">
          <head>caturdaśo 'dhyāyaḥ |</head>
          <l xml:id="SS.4.14.1"><label>4.14.1</label> athāta udarāṇāṃ cikitsitaṃ
            vyākhyāsyāmaḥ || </l>

          <l xml:id="SS.4.14.2"><label>4.14.2</label> yathovāca bhagavān dhanvantariḥ || </l>

          <l xml:id="SS.4.14.3"><label>4.14.3</label> aṣṭāv udarāṇi pūrvam uddiṣṭāni |
            <caesura/>
             teṣv asādhyaṃ baddhagudaṃ parisrāvi ca; avaśiṣṭāni kṛcchrasādhyāni; sarvāṇy
            eva pratyākhyāyopakrameta | teṣv ādyaś caturvargo bheṣajasādhyaḥ, uttaraḥ
            śastrasādhyaḥ, kālaprakarṣāt sarvāṇyeva śastrasādhyāni varjayitavyāni vā || </l>

          <l xml:id="SS.4.14.4"><label>4.14.4</label> udarī tu
            gurvabhiṣyandirūkṣavidāhisnigdhapiśitapariṣekāvagāhān pariharet;
            śāliṣaṣṭikayavagodhūmanīvārān nityam aśnīyāt || </l>

          <l xml:id="SS.4.14.5"><label>4.14.5</label> tatra vātodariṇaṃ
            vidārigandhādisiddhena sarpiṣā snehayitvā, tilvakavipakvenānulomya,
            citrāphalatailapragāḍhena vidārigandādikaṣāyeṇāsthāpayed anuvāsayec ca,
            sālvaṇena copanāhayed udaraṃ, bhojayec cainaṃ vidārigandhādisiddhena kṣīreṇa
            jāṅgalarasena ca, svedayec cābhīkṣṇam || </l>

          <l xml:id="SS.4.14.6"><label>4.14.6</label> pittodariṇaṃ tu madhuragaṇavipakvena
            sarpiṣā snehayitvā, śyāmātriphalātrivṛdvipakvenānulomya,
            śarkarāmadhughṛtapragāḍhena nyagrodhādikaṣāyeṇāsthāpayed anuvāsayec ca,
            pāyasenopanāhayed udaraṃ, bhojayec cainaṃ vidārigandhādisiddhena payasā || </l>

          <l xml:id="SS.4.14.7"><label>4.14.7</label> śleṣmodariṇaṃ tu
            pippalyādikaṣāyasiddhena sarpiṣopasnehya, snuhīkṣīravipakvenānulomya,
            trikaṭukamūtrakṣāratailapragāḍhena muṣkakādikaṣāyeṇāsthāpayed anuvāsayec ca,
            śaṇātasīdhātakīkiṇvasarṣapamūlakabījakalkaiś copanāhayed udaraṃ, bhojayec
            cainaṃ trikaṭukapragāḍhena kulatthayūṣeṇa pāyasena vā, svedayec cābhīkṣṇam || </l>

          <l xml:id="SS.4.14.8"><label>4.14.8</label> dūṣyodariṇaṃ tu pratyākhyāya
            saptalāśaṅkhinīsvarasasiddhena sarpiṣā viracayen māsam ardhamāsaṃ vā,
            mahāvṛkṣakṣīrasurāgomūtrasiddhena vā; śuddhakoṣṭhaṃ tu
            madyenāśvamārakaguñjākākādanīmūlakalkaṃ pāyayet; ikṣukāṇḍāni vā kṛṣṇasarpeṇa
            daṃśayitvā bhakṣayed vallīphalāni vā, mūlajaṃ kandajaṃ vā viṣamā sevayet,
            tenāgado bhavaty anyaṃ vā bhāvam āpadyate || </l>

          <l xml:id="SS.4.14.9"><label>4.14.9</label> bhavati cātra kupitānilamūlatvāt
            saṃcitatvān malasya ca |
            <caesura/>
             sarvodareṣu śaṃsanti bahuśas tv anulomanam || </l>

          <l xml:id="SS.4.14.10"><label>4.14.10</label> ata ūrdhvaṃ sāmānyayogān vakṣyāmaḥ
            | tad yathā eraṇḍatailam aharahar māsaṃ dvau vā kevalaṃ mūtrayuktaṃ
            kṣīrayuktaṃ vā sevetodakavarjī, māhiṣaṃ vā mūtraṃ kṣīreṇa nirāhāraḥ
            saptarātram, uṣṭrīkṣīrāhāro vā 'nnavārivarjī pakṣaṃ, pippalīṃ vā māsaṃ
            pūrvoktena vidhānenāseveta, saindhavājamodāyuktaṃ vā nikumbhatailam,
            ārdraśṛṅgaverarasapātraśatasiddhaṃ vā vātaśūle 'vacāryaṃ,
            śṛṅgaverarasavipakvaṃ kṣīram āseveta, cavyaśṛṅgaverakalkaṃ vā payasā
            saraladevadārucitrakam eva vā, muraṅgīśālaparṇīśyāmāpunarnavākalkaṃ vā,
            jyotiṣkaphalatailaṃ vā kṣīreṇa svarjikāhiṅgumiśraṃ pibet, <ref
              rend="superscript                 footnote marker">*</ref>guḍadvitīyāṃ vā
            harītakīṃ bhakṣayet, srutīkṣīrabhāvitānāṃ vā pippalīnāṃ sahasraṃ kālena,
            pathyākṛṣṇācūrṇaṃ vā snuhīkṣīrabhāvitamutkārikāṃ pakvāṃ dāpayet;
            harītakīcūrṇaṃ prasthamāḍhake ghṛtasyāvāpyāṅgāreṣv abhivilāpya
            khajenābhimathyānuguptaṃ kṛtvā 'rdhamāsaṃ yavapalle vāsayet, tataś coddhṛtya
            parisrāvya harītakīkvāthāmladadhīnyāvāpya vipacet, tad yathā yogaṃ māsam
            ardhamāsaṃ vā pāyayet; gavye payasi mahāvṛkṣakṣīramāvāpya vipacet, vipakvaṃ
            cāvatārya śītībhūtaṃ manthānenābhimathya navanītamādāya bhūyo
            mahāvṛkṣakṣīreṇaiva vipacet, tad yathā yogaṃ māsaṃ māsārdhaṃ vā pāyayet;
            cavyacitrakadantyativiṣākuṣṭhasārivātriphalājamodaharidrāśaṅkhinītrivṛttrikaṭukānām
            ardhakārṣikā bhāgā, rājavṛkṣaphalamajjñāmaṣṭau karṣāḥ, mahāvṛkṣakṣīrapale dve,
            gavāṃ kṣīramūtrayor aṣṭāvaṣṭau palāni, etat sarvaṃ ghṛtaprasthe samāvāpya
            vipacet, tad yathā yogaṃ māsam ardhamāsṃ vā pāyayet; etāni
            tilvakaghṛtacaturthāni sarpīṣy
            udaragulmavidradhyaṣṭhīlānāhakuṣṭhonmādāpasmāreṣūpayojyāni virecanārthaṃ;
            mūtrāsavāriṣṭasurāś cābhīkṣṇaṃ mahāvṛkṣakṣīrasaṃbhṛtāḥ seveta;
            virecanadravyakaṣāyaṃ vā śṛṅgaveradevadārupragāḍham || </l>

          <l xml:id="SS.4.14.11"><label>4.14.11</label>
            vamanavirecanaśirovirecanadravyāṇāṃ pālikābhāgāḥ
            pippalyādivacādiharidrādiparipaṭhitānāṃ ca dravyāṇāṃ ślakṣṇapiṣṭānāṃ
            yathoktānāṃ ca lavaṇānāṃ tat sarvaṃ mūtragaṇe prakṣipya mahāvṛkṣakṣīraprasthaṃ
            ca mṛdvagninā 'vaghaṭṭayan vipaced apradagdhakalkaṃ, tatsādhusiddham avatārya
            śītībhūtamakṣamātrā guṭikā vartayet, tāsām ekāṃ dve tisro vā guṭikā
            balāpekṣayā māsāṃs trīṃś caturo vā seveta, eṣā++<ref
              rend="superscript footnote marker">*</ref>ānāhavartikriyā viśeṣeṇa
            mahāvyādhiṣūpayujyate (viśeṣeṇa) koṣṭhajāṃś ca kṛmīn apahanti
            kāsaśvāsakṛmikuṣṭhapratiśyāyārocakāvipākodāvartāṃś ca nāśayati || </l>

          <l xml:id="SS.4.14.12"><label>4.14.12</label>
            madanaphalamajjakuṭajajīmūtakekṣvākudhāmārgavatrivṛttrikaṭukasarṣapalavaṇāni
            mahāvṛkṣakṣīramūtrayor anyatareṇa piṣṭvā 'ṅguṣṭhamātrāṃ vartiṃ kṛtvodariṇa
            ānāhe tailalavaṇābhyaktagudasyaikāṃ dve tisro vā pāyau nidadhyāt, eṣā
            ''ānāhavartikriyā vātamūtrapurīṣodāvartādhmānānāheṣu vidheyā || </l>

          <l xml:id="SS.4.14.13"><label>4.14.13</label> plīhodariṇaḥ snigdhasvinnasya
            dadhnā bhuktavato vāmabāhau kūrparābhyantarataḥ sirāṃ vidhyet, vimardayec ca
            pāṇinā plīhānaṃ rudhirasyandanārthaṃ; tataḥ saṃśuddhadehaṃ
            samudraśuktikākṣāraṃ payasā pāyayeta, hiṅgusauvarcike vā kṣīreṇa, srutena
            palāśakṣāreṇa vā yavakṣāraṃ, kiṃśukakṣārodakena vā bahuśaḥ srutena yavakṣāraṃ,
            pārijātakekṣurakāpāmārgakṣāraṃ vā, tailasaṃsṛṣṭaṃ śobhāñjanakayūṣaṃ
            pippalīsaindhavacitrakayuktaṃ, pūtikarañjakṣāraṃ vā 'mlasrutaṃ
            viḍlavaṇapippalīprāgāḍham || </l>

          <l xml:id="SS.4.14.14"><label>4.14.14</label>
            pippalīpippalīmūlacavyacitrakaśṛṅgaverayavakṣārasaindhavānāṃ pālikā bhāgāḥ,
            ghṛtaprasthaṃ tattulyaṃ ca kṣīraṃ tadaikadhyaṃ vipācayet , etat ṣaṭpalakaṃ
            nāma sarpiḥ plīhāgnisaṅgagulmodarodāvartaśvayathupāṇḍurogakāsaśvāsapratiśyāyor
            dhvavātaviṣamajvarān apahanti | mandāgnirvā hiṅgvādikaṃ cūrṇam upayuñjīta || </l>

          <l xml:id="SS.4.14.15"><label>4.14.15</label> yakṛddālye 'py eṣa eva
            kriyāvibhāgaḥ |
            <caesura/>
             viśeṣatas tu dakṣiṇabāhau sirāvyadhaḥ || </l>

          <l xml:id="SS.4.14.16"><label>4.14.16</label> maṇibandhaṃ sakṛnnāmya
            vāmāṅguṣṭhasamīritām |
            <caesura/>
             dahet sirāṃ śareṇāśu plīhno vaidyaḥ praśāntaye || </l>

          <l xml:id="SS.4.14.17"><label>4.14.17</label> baddhagude parisrāviṇi ca
            snigdhasvinnasyābhyaktasyādho nābher vāmataś caturaṅgulam apahāya romarājyā
            udaraṃ pāṭayitvā caturaṅgulapramāṇamantrāṇi niṣkṛṣya nirīkṣya
            baddhagudasyāntrapratirodhakaramaśmānaṃ bālaṃ vā 'pohya malajātaṃ vā tato
            madhusarpirbhyām abhyajyāntrāṇi yathāsthānaṃ sthāpayitvā <ref
              rend="superscript                 footnote marker">*</ref>bāhyaṃ vraṇam
            udarasya sīvyet | parisrāviṇy apy evam eva śalyamuddhṛtyāntrasrāvān
              saṃśodhya<ref rend="superscript footnote marker">*</ref>, tacchidramāntraṃ
            samādhāya kālapipīlikābhir daṃśayet, daṣṭe ca tāsāṃ kāyān apaharen na śirāṃsi,
            tataḥ pūrvavat sīvyet, saṃdhānaṃ ca yathoktaṃ kārayet, yaṣṭīmadhukamiśrayā ca
            kṛṣṇamṛdā 'valipya bandhenopacaret, tato nivātamāgāraṃ praveśyācārikam
            upadiśet, vāsayec cainaṃ tailadroṇyāṃ sarpirdroṇyāṃ vā payovṛttim iti || </l>

          <l xml:id="SS.4.14.18"><label>4.14.18</label> dakodariṇas tu
            vātaharatailābhyaktasyoṣṇodakasvinnasya sthitasyāptaiḥ suparigṛhītasyākakṣāt
            pariveṣṭitasyādhonābhervāmataś caturaṅgulam apahāya romarājyā
            vrīhimukhenāṅguṣṭhodarapramāṇamavagāḍhaṃ vidhyet, tatra trapvādīnām
            anyatamasya nāḍīṃ dvidvārāṃ pakṣanāḍīṃ vā saṃyojya doṣodakam avasiñcet, toto
            nāḍīmapahṛtya tailalavaṇenābhyajya vraṇaṃ bandhenopacaret, na caikasminn eva
            divase sarvaṃ doṣodakam apaharet, sahasā hy apahṛte
            tṛṣṇājvarāṅgamardātīsāraśvāsakāsapādadāhā utpadyerann āpūryate vā
            bhṛśataramudaramasañjātaprāṇasya, tasmāt
            tṛtīyacaturthapañcamaṣaṣṭhāṣṭamadaśamadvādaśaṣoḍaśarātrāṇāmanyatamamantarīkṛtya
            doṣodakam alpālpam avasiñcet; niḥsṛte ca doṣe gāḍhataramāvikakauśeyacarmaṇām
            anyatamena pariveṣṭayed udaraṃ, tathā nādhmāpayati vāyuḥ; ṣaṇmāsāṃś ca payasā
            bhojayejjāṅgalarasena vā, tatas trīn māsān ardhodakena payasā phalāmlena
            jāṅgalarasena vā, avaśiṣṭaṃ māsatrayam annaṃ laghu hitaṃ vā seveta, evaṃ
            saṃvatsareṇāgado bhavati || </l>

          <l xml:id="SS.4.14.19"><label>4.14.19</label> bhavati cātra
            <caesura/>
             āsthāpane caiva virecane ca pāne tathā ''āhāravidhikriyāsu |
            <caesura/>
             sarvodaribhyaḥ kuśalaiḥ prayojyaṃ kṣīraṃ śṛtaṃ jāṅgalajo raso vā ||</l>

          <p ana="trailer">iti suśrutasaṃhitāyāṃ cikitsāsthāne udaracikitsitaṃ nāma
            caturdaśo 'dhyāyaḥ ||14 ||</p>
        </div>

        <div n="15" type="adhyāya">
          <head>pañcadaśo 'dhyāyaḥ |</head>
          <l xml:id="SS.4.15.1"><label>4.15.1</label> athāto mūḍhagarbhacikitsitaṃ
            vyākhyāsyāmaḥ || </l>

          <l xml:id="SS.4.15.2"><label>4.15.2</label> yathovāca bhagavān dhanvantariḥ || </l>

          <l xml:id="SS.4.15.3"><label>4.15.3</label> nāto 'nyat kaṣṭatamamasti yathā
            mūḍhagarbhaśalyoddharaṇam; atra hi yoniyakṛtplīhāntravivaragarbhāśayānāṃ
            madhye karma kartavyaṃ sparśena,
            utkarṣaṇāpakarṣaṇasthānāpavartanotkartanabhedanacchedanapīḍanarjūkaraṇadāraṇāni
            caikahastena garbhaṃ garbhiṇīṃ cāhiṃsatā, tasmād adhipatimāpṛcchya paraṃ ca
            yatnamāsthāyopakrameta || </l>

          <l xml:id="SS.4.15.4"><label>4.15.4</label> tatra samāsenāṣṭavidhā
            mūḍhagarbhagatiruddiṣṭā; svabhāvagatā api trayaḥ saṅgā bhavanti śiraso
            vaiguṇyādaṃsayor jaghanasya vā || </l>

          <l xml:id="SS.4.15.5"><label>4.15.5</label> jīvati tu garbhe
            sūtikāgarbhanirharaṇe prayateta |
            <caesura/>
             nirhartum aśakye cyāvanān mantrānupaśṛṇuyāt; tān vakṣyāmaḥ || </l>

          <l xml:id="SS.4.15.6"><label>4.15.6</label> ihāmṛtaṃ ca somaś ca citrabhānuś ca
            bhāmini |
            <caesura/>
             uccaiḥśravāś ca turago mandire nivasantu te || </l>

          <l xml:id="SS.4.15.7"><label>4.15.7</label> idamamṛtamapāṃ samuddhṛtaṃ vai tava
            laghu garbhamimaṃ pramuñcatu stri |
            <caesura/>
             tad analapavanārkavāsavās te saha lavaṇāmbudharair diśantu śāntim || </l>

          <l xml:id="SS.4.15.8"><label>4.15.8</label> muktāḥ paśorvipāśāś ca muktāḥ
            sūryeṇa raśmayaḥ |
            <caesura/>
             muktaḥ sarvabhayād garbha ehyehi viramāvitaḥ || </l>

          <l xml:id="SS.4.15.9"><label>4.15.9</label> auṣadhāni ca vidadhyādyathoktāni |
            mṛte cottānāyā ābhugnasakthyā vastrādhārakonnamitakaṭhyā
            dhanvananagavṛttikāśālmalīmṛtsnaghṛtābhyāṃ mrakṣayitvā hastaṃ yonau praveśya
            garbham upaharet | tatra sakthibhyām āgatamanulomamevāñchet, ekasakthnā
            pratipannasyetarasakthi prasāryāpaharet, sphigdeśenāgatasya sphigdeśaṃ
            prapīḍyordhvam utkṣipya sakthinī prasāryāpaharet, tiryagāgatasya parighasyeva
            tiraścīnasya paś cād ardhamūrdhvamutkṣipya pūrvārdhamapatyapathaṃ
            pratyārjavamānīyāpaharet, pārśvāpavṛttaśirasamaṃsaṃ prapīḍyor dhvamutkṣipya
            śiro 'patyapatham ānīyāpaharet, bāhudvayapratipannasyor dhvamutpīḍyāṃsau śiro
            'nulomamānīyāpaharet, dvāvantyāvasādhyau mūḍhagarbhau, evamaśakye
            śastramavacārayet || </l>

          <l xml:id="SS.4.15.10"><label>4.15.10</label> sacetanaṃ ca śastreṇa na
            kathañcana dārayet |
            <caesura/>
             dāryamāṇo hi jananīmātmānaṃ caiva ghātayet || </l>

          <l xml:id="SS.4.15.11"><label>4.15.11</label> aviṣahye vikāre tu śreyo garbhasya
            pātanam |
            <caesura/>
             na garbhiṇyā viparyāsastasmāt prāptaṃ na hāpayet || </l>

          <l xml:id="SS.4.15.12"><label>4.15.12</label> tataḥ striyamāśvāsya
            maṇḍalāgreṇāṅgulīśastreṇa vā śiro vidārya, śiraḥkapālānyāhṛtya, śaṅkunā
            gṛhītvorasi kakṣāyāṃ vā 'paharet; abhinnaśirasamakṣikūṭe gaṇḍe vā,
            aṃsasaṃsaktasyāṃsadeśe bāhū chittvā, dṛtimivātataṃ vātapūrṇodaraṃ vā vidārya
            nirasyāntrāṇi śithilībhūtamāharet, jaghanasaktasya vā jaghanakapālānīti || </l>

          <l xml:id="SS.4.15.13"><label>4.15.13</label> kiṃbahunā yadyadaṅgaṃ hi garbhasya
            tasya sajjati tadbhiṣak |
            <caesura/>
             samyagvinirharecchittvā rakṣennārīṃ ca yatnataḥ || </l>

          <l xml:id="SS.4.15.14"><label>4.15.14</label> garbhasya gatayaś citrā jāyante
            'nilakopataḥ |
            <caesura/>
             tatrānalpamatirvaidyo varteta vidhipūrvakam || </l>

          <l xml:id="SS.4.15.15"><label>4.15.15</label> nopekṣeta mṛtaṃ garbhaṃ muhūrtam
            api paṇḍitaḥ |
            <caesura/>
             sa hyāśu jananīṃ hanti nirucchvāsaṃ paśuṃ yathā || </l>

          <l xml:id="SS.4.15.16"><label>4.15.16</label> maṇḍalāgreṇa kartavyaṃ
            chedyamantarvijānatā |
            <caesura/>
             vṛddhipatraṃ hi tīkṣṇāgraṃ nārīṃ hiṃsyāt kadācana || </l>

          <l xml:id="SS.4.15.17"><label>4.15.17</label> athāpatantīm aparāṃ pātayet
            pūrvavad bhiṣak |
            <caesura/>
             hastenāpahared vā 'pi pārśvabhyāṃ paripīḍya vā || </l>

          <l xml:id="SS.4.15.18"><label>4.15.18</label> dhunuyāc ca muhurnārīṃ pīḍayed vā
            'ṃsapiṇḍikām |
            <caesura/>
             tailāktayonerevaṃ tāṃ pātayenmatimān bhiṣak || </l>

          <l xml:id="SS.4.15.19"><label>4.15.19</label> evaṃ nirhṛtaśalyāṃ tu siñceduṣṇena
            vāriṇā |
            <caesura/>
             tato 'bhyaktaśarīrāyā yonau snehaṃ nidhāpayet || </l>

          <l xml:id="SS.4.15.20"><label>4.15.20</label> evaṃ mṛdvī bhaved yonistacchūlaṃ
            copaśāmyati |
            <caesura/>
             kṛṣṇātanmūlaśuṇṭhyelāhiṅgubhārgīḥ sadīpyakāḥ || </l>

          <l xml:id="SS.4.15.21"><label>4.15.21</label> vacāmativiṣāṃ rāsnāṃ cavyaṃ
            saṃcūrṇya pāyayet |
            <caesura/>
             snehena doṣasyandārthaṃ vedanopaśamāya ca || </l>

          <l xml:id="SS.4.15.22"><label>4.15.22</label> kvāthaṃ caiṣāṃ tathā kalkaṃ cūrṇaṃ
            vā snehavarjitam |
            <caesura/>
             śākatvagghiṅgvativiṣāpāṭhākaṭukarohiṇīḥ || </l>

          <l xml:id="SS.4.15.23"><label>4.15.23</label> tathā tejovatīṃ cāpi pāyayet
            pūrvavadbhiṣak |
            <caesura/>
             trirātraṃ pañcasaptāhaṃ tataḥ snehaṃ punaḥ pibet || </l>

          <l xml:id="SS.4.15.24"><label>4.15.24</label> pāyayet āsavaṃ naktam ariṣṭaṃ vā
            susaṃskṛtam |
            <caesura/>
             śirīṣakakubhābhyāṃ ca toyam ācamane hitam || </l>

          <l xml:id="SS.4.15.25"><label>4.15.25</label> upadravāś ca ye 'nye syustān
            yathāsvamupācaret |
            <caesura/>
             sarvataḥ pariśuddhā ca snigdhapathyālpabhojanā || </l>

          <l xml:id="SS.4.15.26"><label>4.15.26</label> svedābhyaṅgaparā nityaṃ bhavet
            krodhavivarjitā |
            <caesura/>
             payo vātaharaiḥ siddhaṃ daśāhaṃ bhojane hitam || </l>

          <l xml:id="SS.4.15.27"><label>4.15.27</label> rasaṃ daśāhaṃ śeṣe tu
            yathāyogamupācaret |
            <caesura/>
             vyupadravāṃ viśuddhāṃ ca jñātvā ca varavarṇinīm || </l>

          <l xml:id="SS.4.15.28"><label>4.15.28</label> ūrdhvaṃ caturbhyo māsebhyo visṛjet
            parihārataḥ |
            <caesura/>
             yonisantarpaṇe 'bhyaṅge pāne bastiṣu bhojane || </l>

          <l xml:id="SS.4.15.29"><label>4.15.29</label> balātailamidaṃ cāsyai
            dadyādanilavāraṇam |
            <caesura/>
             balāmūlakaṣāyasya daśamūlīśṛtasya ca || </l>

          <l xml:id="SS.4.15.30"><label>4.15.30</label> yavakolakulatthānāṃ kvāthasya
            payasas tathā |
            <caesura/>
             aṣṭāvaṣṭau śubhā bhāgāstailādekastadekataḥ || </l>

          <l xml:id="SS.4.15.31"><label>4.15.31</label> pacedāvāpya madhuraṃ gaṇaṃ
            saindhavasaṃyutam |
            <caesura/>
             tathā 'guruṃ sarjarasaṃ saralaṃ devadāru ca || </l>

          <l xml:id="SS.4.15.32"><label>4.15.32</label> mañjiṣṭhāṃ candanaṃ kuṣṭhamelāṃ
            kālānusārivām |
            <caesura/>
             māṃsīṃ śaileyakaṃ patraṃ tagaraṃ sārivāṃ vacām || </l>

          <l xml:id="SS.4.15.33"><label>4.15.33</label> śatāvarīmaśvagandhāṃ śatapuṣpāṃ
            punarnavām |
            <caesura/>
             tat sādhusiddhaṃ sauvarṇe rājate mṛnmaye 'pi vā || </l>

          <l xml:id="SS.4.15.34"><label>4.15.34</label> prakṣipya kalaśe samyak
            svanuguptaṃ nidhāpayet |
            <caesura/>
             balātailamidaṃ khyātaṃ sarvavātavikāranut || </l>

          <l xml:id="SS.4.15.35"><label>4.15.35</label> yathābalamato mātrāṃ sūtikāyai
            pradāpayet |
            <caesura/>
             yā ca garbhārthinī nārī kṣīṇaśukraś ca yaḥ pumān || </l>

          <l xml:id="SS.4.15.36"><label>4.15.36</label> vātakṣīṇe marmahate mathite
            'bhihate tathā |
            <caesura/>
             bhagne śramābhipanne ca sarvathaivopayujyate || </l>

          <l xml:id="SS.4.15.37"><label>4.15.37</label> etad ākṣepakādīn vai vātavyādhīn
            apohati |
            <caesura/>
             hikkāṃ kāsamadhīmanthaṃ gulmaṃ śvāsaṃ ca dustaram || </l>

          <l xml:id="SS.4.15.38"><label>4.15.38</label>
            ṣaṇmāsānupayujyaitadantravṛddhimapohati |
            <caesura/>
             pratyagradhātuḥ puruṣo bhavec ca sthirayauvanaḥ || </l>

          <l xml:id="SS.4.15.39"><label>4.15.39</label> rājñāmetaddhi kartavyaṃ rājamātrāś
            ca ye narāḥ |
            <caesura/>
             sukhinaḥ sukumārāś ca dhaninaś cāpi ye narāḥ || </l>

          <l xml:id="SS.4.15.40"><label>4.15.40</label> balākaṣāyapītebhyas tilebhyo vā
            'py anekaśaḥ |
            <caesura/>
             tailam utpādya ||
            <caesura/>
             tat kvāthaśatapākaṃ kṛtaṃ śubham || </l>

          <l xml:id="SS.4.15.41"><label>4.15.41</label> nivāte nibhṛtāgāre prayuñjīta
            yathābalam | jīrṇe 'smin payasā snigdham aśnīyāt ṣaṣṭikaudanam || </l>

          <l xml:id="SS.4.15.42"><label>4.15.42</label> anena vidhinā droṇam
            upayujyānnamīritam | bhuñjīta dviguṇaṃ kālaṃ balavarṇānvitas tataḥ || </l>

          <l xml:id="SS.4.15.43"><label>4.15.43</label> sarvapāpair vinirmuktaḥ śatāyuḥ
            puruṣo bhavet | śataṃ śataṃ tathotkarṣo droṇe droṇe prakīrtitaḥ || </l>

          <l xml:id="SS.4.15.44"><label>4.15.44</label>
            balākalpenātibalāguḍūcyādityaparṇiṣu | saireyake vīratarau śatāvaryāṃ
            trikaṇṭake || </l>

          <l xml:id="SS.4.15.45"><label>4.15.45</label> tailāni madhuke kuryāt prasāriṇyāṃ
            ca buddhimān | nīlotpalaṃ varīmūlaṃ gavye kṣīre vipācayet || </l>

          <l xml:id="SS.4.15.46"><label>4.15.46</label> śatapākaṃ tatas tena tilatailaṃ
            paced bhiṣak | balātailasya kalkāṃs tu supiṣṭāṃs tatra dāpayet || </l>

          <l xml:id="SS.4.15.47"><label>4.15.47</label> sarveṣām eva jānīyād upayogaṃ
            cikitsakaḥ | balātailavad eteṣāṃ guṇāṃś caiva viśeṣataḥ ||</l>

          <trailer>iti suśrutasaṃhitāyāṃ cikitsāsthāne mūḍhagarbhacikitsitaṃ nāma
            pañcadaśo 'dhyāyaḥ ||15 ||</trailer>
        </div>


        <div n="16" type="level2" subtype="adhyāyaḥ">
          <head>ṣoḍaśo 'dhyāyaḥ |</head>

          <l xml:id="SS.4.16.1"><label>4.16.1</label> athāto vidradhītāṃ cikitsitaṃ
            vyākhyāsyāmaḥ || </l>

          <l xml:id="SS.4.16.2"><label>4.16.2</label> yathovāca bhagavān dhanvantariḥ || </l>

          <l xml:id="SS.4.16.3"><label>4.16.3</label> ukta vidradhayaḥ ṣaḍye teṣv asādhyas
            tu sarvajaḥ | śeṣeṣvām eṣu kartavyā tvaritaṃ śophavat kriyā || </l>

          <l xml:id="SS.4.16.4"><label>4.16.4</label> vātaghnamūlakalkais tu
            ghṛtatailavasāyutaiḥ | sukhoṣṇo bahalo lepaḥ prayojyo vātavidradhau || </l>

          <l xml:id="SS.4.16.5"><label>4.16.5</label> sānūpaudakamāṃsas tu kākolyādiḥ
            satarpaṇaḥ | snehāmlasiddho lavaṇaḥ prayojyaś copanāhane || </l>

          <l xml:id="SS.4.16.6"><label>4.16.6</label> veśavāraiḥ sakṛśaraiḥ payobhiḥ
            pāyasais tathā | svedayet satataṃ cāpi nirharec cāpi śoṇitam || </l>

          <l xml:id="SS.4.16.7"><label>4.16.7</label> sa ced evam upakrāntaḥ
            pākāyābhimukho yadi | taṃ pācayitvā śastreṇa bhindyād bhinnaṃ ca śodhayet || </l>

          <l xml:id="SS.4.16.8"><label>4.16.8</label> pañcamūlakaṣāyeṇa prakṣālya
            lavaṇottaraiḥ |
            <caesura/>
             tailair bhadrādimadhukasaṃyuktaiḥ pratipūrayet || </l>

          <l xml:id="SS.4.16.9"><label>4.16.9</label> vair ecanikayuktena traivṛtena
            viśodhya ca |
            <caesura/>
             pṛthakparṇyādisiddhena traivṛtena ca ropayet || </l>

          <l xml:id="SS.4.16.10"><label>4.16.10</label> paittikaṃ śarkarālājāmadhukaiḥ
            sārivāyutaiḥ |
            <caesura/>
             pradihyāt kṣīrapiṣṭair vā payasyośīracandanaiḥ || </l>

          <l xml:id="SS.4.16.11"><label>4.16.11</label> pākyaiḥ śītakaṣāyair vā kṣīrair
            ikṣurasais tathā |
            <caesura/>
             jīvanīyaghṛtair vā 'pi secayeccharkarāyutaiḥ || </l>

          <l xml:id="SS.4.16.12"><label>4.16.12</label> trivṛddharītakīnāṃ ca cūrṇaṃ
            lihyānmadhudravam |
            <caesura/>
             jalaukobhir hareccāsṛk pakvaṃ cāpaṭhya buddhimān || </l>

          <l xml:id="SS.4.16.13"><label>4.16.13</label> kṣīravṛkṣakaṣāyeṇa
            prakṣālyaudakajena vā |
            <caesura/>
             tilaiḥ sayaṣṭīmadhukaiḥ sakṣaudraiḥ sarpiṣā yutaiḥ || </l>

          <l xml:id="SS.4.16.14"><label>4.16.14</label> upadihya pratanunā vāsasā veṣṭayed
            vraṇam |
            <caesura/>
             prapauṇḍarīkamañjiṣṭhāmadhukośīrapadmakaiḥ || </l>

          <l xml:id="SS.4.16.15"><label>4.16.15</label> saharidraiḥ kṛtaṃ sarpiḥ sakṣīraṃ
            vraṇaropaṇam |
            <caesura/>
             kṣīraśuklāpṛthakparṇīsamaṅgārodhracandanaiḥ || </l>

          <l xml:id="SS.4.16.16"><label>4.16.16</label> nyagrodhādipravāleṣu teṣāṃ
            tvakṣvathavā kṛtam |
            <caesura/>
             naktamālasya patrāṇi taruṇāni phalāni ca || </l>

          <l xml:id="SS.4.16.17"><label>4.16.17</label> sumanāyāś ca patrāṇi
            paṭolāriṣṭayos tathā |
            <caesura/>
             dve haridre madhūcchiṣṭaṃ madhukaṃ tiktarohiṇī || </l>

          <l xml:id="SS.4.16.18"><label>4.16.18</label> priyaṅguḥ kuśamūlaṃ ca niculasya
            tvageva ca |
            <caesura/>
             mañjiṣṭhācandanośīramutpalaṃ sārive trivṛt || </l>

          <l xml:id="SS.4.16.19"><label>4.16.19</label> eteṣāṃ kārṣikair bhāgair
            ghṛtaprasthaṃ vipācayet |
            <caesura/>
             duṣṭavraṇapraśamanaṃ nāḍīvraṇaviśodhanam || </l>

          <l xml:id="SS.4.16.20"><label>4.16.20</label> sadyaś chinnavraṇānāṃ ca
            karañjādyamidaṃ śubham |
            <caesura/>
             duṣṭavraṇāś ca ye kecidye cotsṛṣṭakriyā vraṇāḥ || </l>

          <l xml:id="SS.4.16.21"><label>4.16.21</label> nāḍyo gambhīrikā yāś ca sadyaś
            cchinnās tathaiva ca |
            <caesura/>
             agnikṣārakṛtāś caiva ye vraṇā dāruṇā api || </l>

          <l xml:id="SS.4.16.22"><label>4.16.22</label> karañjādyena haviṣā praśāmyanti na
            saṃśayaḥ |
            <caesura/>
             iṣṭakāsikatāloṣṭagośakṛttuṣapāṃśubhiḥ || </l>

          <l xml:id="SS.4.16.23"><label>4.16.23</label> mūtrair uṣṇaiś ca satataṃ
            svedayecchlaṣmavidradhim |
            <caesura/>
             kaṣāyapānair vamanairālepair upanāhanaiḥ || </l>

          <l xml:id="SS.4.16.24"><label>4.16.24</label> hareddoṣānabhīkṣṇaṃ cāpy alābvā
            'sṛk tathaiva ca |
            <caesura/>
             āragvadhakaṣāyeṇa pakvaṃ cāpāṭhya dhāvayet || </l>

          <l xml:id="SS.4.16.25"><label>4.16.25</label> haridrātrivṛtāśaktutilair
            madhusamāyutaiḥ |
            <caesura/>
             pūrayitvā vraṇaṃ samyagbadhnīyāt kīrtitaṃ yathā || </l>

          <l xml:id="SS.4.16.26"><label>4.16.26</label> tataḥ
            kulatthikādantītrivṛcchyāmārkatilvakaiḥ |
            <caesura/>
             kuryāt tailaṃ sagomūtraṃ hitaṃ tatra sasaindhavam || </l>

          <l xml:id="SS.4.16.27"><label>4.16.27</label> pittavidradhivat sarvāḥ kriyā
            niravaśeṣataḥ |
            <caesura/>
             vidradhyoḥ kuśalaḥ kuryād raktāgantunimittayoḥ || </l>

          <l xml:id="SS.4.16.28"><label>4.16.28</label> varuṇādigaṇakvāthamapakve
            'bhyantarotthite |
            <caesura/>
             ūṣakādipratīvāpaṃ pibet sukhakaraṃ naraḥ || </l>

          <l xml:id="SS.4.16.29"><label>4.16.29</label> anayor vargayoḥ siddhaṃ sarpirvair
            ecanena ca |
            <caesura/>
             acirādvidradhiṃ hanti prātaḥ prātar niṣevitam || </l>

          <l xml:id="SS.4.16.30"><label>4.16.30</label> ebhir eva gaṇaiś cāpi saṃsiddhaṃ
            snehasaṃyutam |
            <caesura/>
             kāryamāsthāpanaṃ kṣipraṃ tathaivāpy anuvāsanam || </l>

          <l xml:id="SS.4.16.31"><label>4.16.31</label> pānālepanabhojyeṣu madhuśigrudrumo
            'pi vā |
            <caesura/>
             dattāvāpo yathādoṣamapakvaṃ hanti vidradhim || </l>

          <l xml:id="SS.4.16.32"><label>4.16.32</label> toyadhānyāmlamūtrais tu peyo vā
            'pi surādibhiḥ |
            <caesura/>
             yathādoṣagaṇakvāthaiḥ pibedvā 'pi śilājatu || </l>

          <l xml:id="SS.4.16.33"><label>4.16.33</label> pradhānaṃ guggulaṃ cāpi śuṇṭhīṃ ca
            suradāru ca |
            <caesura/>
             snehopanāhau kuryāc ca sadā cāpy anulomanam || </l>

          <l xml:id="SS.4.16.34"><label>4.16.34</label> yathoddiṣṭāṃ sirāṃ vidhyet kaphaje
            vidradhau bhiṣak |
            <caesura/>
             raktapittānilottheṣu kecidbāhau vadanti tu || </l>

          <l xml:id="SS.4.16.35"><label>4.16.35</label> pakvaṃ vā bahirunnaddhaṃ bhittvā
            vraṇavadācaret |
            <caesura/>
             sruteṣūrdhvamadho vā 'pi mair eyāmlasurāsavaiḥ || </l>

          <l xml:id="SS.4.16.36"><label>4.16.36</label> peyo varuṇakādis tu
            madhuśigrudrumo 'pi vā |
            <caesura/>
             śigrumūlajale siddhaṃ sasiddhārthakam odanam || </l>

          <l xml:id="SS.4.16.37"><label>4.16.37</label> yavakolakulatthānāṃ yūṣair
            bhuñjīta mānavaḥ |
            <caesura/>
             prātaḥ prātaś ca seveta mātrayā tailvakaṃ ghṛtam || </l>

          <l xml:id="SS.4.16.38"><label>4.16.38</label> trivṛtādigaṇakvāthasiddhaṃ vā
            'pyupaśāntaye |
            <caesura/>
             nopagacchedyathāpākaṃ prayateta tathā bhiṣak || </l>

          <l xml:id="SS.4.16.39"><label>4.16.39</label> paryāgate vidradhau tu
            siddhirnaikāntikī smṛtā |
            <caesura/>
             pratyākhyāya tu kurvīta majjajāte tu vidradhau || </l>

          <l xml:id="SS.4.16.40"><label>4.16.40</label> snehasvedopapannānāṃ kuryād
            raktāvasecana |
            <caesura/>
             vidradhyuktāṃ kriyāṃ kuryāt pakve vā 'sthi tu bhedayet || </l>

          <l xml:id="SS.4.16.41"><label>4.16.41</label> niḥśalyamatha vijñāya kartavyaṃ
            vraṇaśodhanam |
            <caesura/>
             dhāvettiktakaṣāyeṇa tiktaṃ sarpis tathā hitam || </l>

          <l xml:id="SS.4.16.42"><label>4.16.42</label> yadi majjaparisrāvo na nivarteta
            dehinaḥ |
            <caesura/>
             kuryāt saṃśodhanīyāni kaṣāyādīni buddhimān || </l>

          <l xml:id="SS.4.16.43"><label>4.16.43</label> priyaṅgudhātakīrodhrakaṭphalaṃ
            tinisaindhavam |
            <caesura/>
             etais tailaṃ vipaktavyaṃ vidradhivraṇaropaṇam ||</l>

          <p ana="trailer">iti suśrutasaṃhitāyāṃ cikitsāsthāne vidradhicikitsitaṃ nāma
            ṣoḍaśo 'dhyāyaḥ ||16 ||</p>
        </div>
        <div n="17" type="adhyāya">
          <head>saptadaśo 'dhyāyaḥ |</head>
          <l xml:id="SS.4.17.1"><label>4.17.1</label> athāto
            visarpanāḍīstanarogacikitsitaṃ vyākhyāsyāmaḥ || </l>

          <l xml:id="SS.4.17.2"><label>4.17.2</label> yathovāca bhagavān dhanvantariḥ || </l>

          <l xml:id="SS.4.17.3"><label>4.17.3</label> sādhyā visarpāstraya ādito ye na
            sannipātakṣatajau hi sādhyau |
            <caesura/>
             sādhyeṣu tatpathyagaṇair vidadhyād ghṛtāni sekāṃś ca tathopadehān || </l>

          <l xml:id="SS.4.17.4"><label>4.17.4</label>
            mustāśatāhvāsuradārukuṣṭhavārāhikustumburukṛṣṇagandhāḥ | vātātmako coṣṇagaṇāḥ
            prayojyāḥ sekeṣu lepeṣu tathā sadantīn surāṣṭrajāsaindhavasaṃprayuktān |
            prakṣālane cāpi karañjanimbajātyakṣapīlusvarasāḥ prayojyāḥ || </l>

          <l xml:id="SS.4.17.5"><label>4.17.5</label> yat pañcamūlaṃ khalu
            kaṇṭakākhyamalpaṃ mahac cāpy atha vallijaṃ ca| taccopayojyaṃ bhiṣajā pardehe
            seke ghṛte cāpi tathaiva taile|| </l>

          <l xml:id="SS.4.17.6"><label>4.17.6</label> kaseruśṛṅgāṭakapadmagundrāḥ
            saśaivalāḥ sotpalakardamāśca| vastrāntarāḥ pittakṛte visarpe lepā vidheyāḥ
            saghṛtāḥ suśītāḥ|| </l>

          <l xml:id="SS.4.17.7"><label>4.17.7</label> hrīveralāmajjakacandanāni
            srotojamuktāmaṇigairikāśca| kṣīreṇa piṣṭāḥ saghṛtāḥ suśītā lepāḥ
            prayojyāstanavaḥ sukhāya|| </l>

          <l xml:id="SS.4.17.8"><label>4.17.8</label> prapauṇḍarīkaṃ madhukaṃ payasyā
            mañjiṣṭhikā padmakacandane ca| sugandhikā ceti sukhāya lepaḥ paitte visarpe
            bhiṣajā prayojyaḥ|| </l>

          <l xml:id="SS.4.17.9"><label>4.17.9</label> nyagrodhavargaiḥ pariṣecanaṃ ca
            ghṛtaṃ ca kuryāt svarasena tasya| śītaiḥ payo bhiś ca madhūdakaiśca
            saśarkarairikṣurasaiś ca sekān|| </l>

          <l xml:id="SS.4.17.10"><label>4.17.10</label> ghṛtasya
            gaurīmadhukāravindarodhrāmburājādanagairikeṣu| tatharṣabhe padmakasārivāsu
            kākolimedākumudotpaleṣu|| </l>

          <l xml:id="SS.4.17.11"><label>4.17.11</label> sacandanāyāṃ madhuśarkarāyāṃ
            drākṣāsthirāpṛśniśatāhvayāsu| kalkīkṛtāsūdakamatra dattvā nyagrodhavargasya
            tathā sthirādeḥ|| </l>

          <l xml:id="SS.4.17.12"><label>4.17.12</label> gaṇasya
            bilvādikapañcamūlyāścaturguṇaṃ kṣīramathāpi tadvat| prasthaṃ vipakvaṃ
            pariṣecanena paittīrnihanyāt tu visarpanāḍīḥ|| </l>

          <l xml:id="SS.4.17.13"><label>4.17.13</label> visphoṭaduṣṭavraṇaśīrṣarogān pākaṃ
            tathā++āsyasya nihanti pānāt| grahārdite śoṣiṇi cāpi bāle ghṛtaṃ hi
            gauryādikametadiṣṭam|| </l>

          <l xml:id="SS.4.17.14"><label>4.17.14</label> ajā+aśvagandhā saralā sakālā
            saikaiṣikā cāpy athavā+ajaśṛṅgī| gomūtrapiṣṭo vihitaḥ pradeho hanyādvisarpaṃ
            kaphajaṃ sa śīghram|| </l>

          <l xml:id="SS.4.17.15"><label>4.17.15</label>
            kālānusāryāgurucocaguñjārāsnāvacāśītaśivedraparṇyaḥ| pālindimuñjātamahīkadambā
            hitā visarpeṣu kaphātmakeṣu|| </l>

          <l xml:id="SS.4.17.16"><label>4.17.16</label> gaṇas tu yojyo varuṇapravṛttaḥ
            kriyāsu sarvāsu vicakṣaṇena| saṃśodhanaṃ śoṇitamokṣaṇaṃ ca śreṣṭhaṃ visarpeṣu
            cikitsitaṃ hi|| </l>

          <l xml:id="SS.4.17.17"><label>4.17.17</label> sarvāṃś ca pakvān pariśodhya
            dhīmān vraṇakrameṇopacaredyathoktam| nāḍī tridoṣaprabhavā na
            sidhyeccheṣāścatasraḥ khalu yatnasādhyāḥ|| </l>

          <l xml:id="SS.4.17.18"><label>4.17.18</label> tatrānilotthām upanāhya
            pūrvamaśeṣataḥ pūyagatiṃ vidārya| tilairapāmārgaphalaiś ca piṣṭvā
            sasaindhavairbandhanamatra kuryāt || </l>

          <l xml:id="SS.4.17.19"><label>4.17.19</label> prakṣālane cāpi sadā varaṇasya
            yojyaṃ mahadyat khalu pañcamūlam| hiṃsrāṃ haridrāṃ kaṭukāṃ balāṃ ca gojihvikāṃ
            cāpi sabilvamūlām|| </l>

          <l xml:id="SS.4.17.20"><label>4.17.20</label> saṃhṛtya tailaṃ vipacedvraṇasya
            saṃśodhanaṃ pūraṇaropaṇaṃ ca| pittātmikāṃ prāgupanāhya dhīmānutkārikābhiḥ
            sapayoghṛtābhiḥ|| </l>

          <l xml:id="SS.4.17.21"><label>4.17.21</label> nipātya śastraṃ
            tilanāgadantīyaṣṭyāhvakalkaiḥ paripūrayettām| prakṣālane cāpi sasomanimbā niśā
            prayojyā kuśalena nityam || </l>

          <l xml:id="SS.4.17.22"><label>4.17.22</label> śyāmātribhaṇḍītriphalāsu siddhaṃ
            haridrayo rodhrakavṛkṣayośca| ghṛtaṃ sadugdhaṃ vraṇatarpaṇena hanyād gatiṃ
            koṣṭhagatā+api yā syāt|| </l>

          <l xml:id="SS.4.17.23"><label>4.17.23</label> nāḍīṃ kaphotthām upanāhya samyak
            kulatthasiddhārthakaśaktukiṇvaiḥ| mṛdūkṛtāmeṣya gatiṃ viditvā
            nipātayecchastramaśeṣakārī|| </l>

          <l xml:id="SS.4.17.24"><label>4.17.24</label> dadyādvraṇe nimbatilān sadantīn
            surāṣṭrajāsaindhavasaṃprayuktān| prakṣālane cāpi
            karañjanimbajātyakṣapīlusvarasāḥ prayojyāḥ|| </l>


          <l xml:id="SS.4.17.25"><label>4.17.25</label> suvarcikāsaindhavacitrakeṣu
            nikumbhatālītalarūpikāsu |
            <caesura/>
             phaleṣv apāmārgabhaveṣu caiva kuryāt samūtreṣu hitāya tailam || </l>

          <l xml:id="SS.4.17.26"><label>4.17.26</label> nāḍīṃ tu śalyaprabhavāṃ vidārya
            nirhṛtya śalyaṃ praviśodhya mārgam |
            <caesura/>
             saṃśodhayet kṣaudraghṛtapragāḍhais tilais tato ropaṇamāśu kuryāt || </l>

          <l xml:id="SS.4.17.27"><label>4.17.27</label>
            kumbhīkakharjūrakapitthabilvavanaspatīnāṃ ca śalāṭuvargaiḥ |
            <caesura/>
             kṛtvā kaṣāyaṃ vipacet tu tailamāvāpya mustāsaralāpriyaṅgūḥ || </l>

          <l xml:id="SS.4.17.28"><label>4.17.28</label> sugandhikāmocarasāhipuṣoaṃ rodhraṃ
            vidadhyādapi dhātakīṃ ca |
            <caesura/>
             etena śalyaprabhavā tu nāḍī rohedvraṇo vā sukhabhāśu caiva || </l>

          <l xml:id="SS.4.17.29"><label>4.17.29</label> kṛśadurbalabhīrūṇāṃ nāḍī
            marmāśritā ca yā |
            <caesura/>
             kṣārasūtreṇa tāṃ cchindyān na tu śastreṇa buddhimān || </l>

          <l xml:id="SS.4.17.30"><label>4.17.30</label> eṣaṇyā gatimanviṣya
            ārasūtrānusāriṇīm |
            <caesura/>
             sūcīṃ nidadhyād gatyante tahonnamyāśu nirharet || </l>

          <l xml:id="SS.4.17.31"><label>4.17.31</label> sūtrasyāntaṃ samānīya gāḍhaṃ
            bandhaṃ samācaret |
            <caesura/>
             tataḥ kṣārabalaṃ vīkṣya sūtramanyat praveśayet || </l>

          <l xml:id="SS.4.17.32"><label>4.17.32</label> kṣārāktaṃ matimān vaidyo yāvanna
            chidyate gatiḥ |
            <caesura/>
             bhagandare 'pyeṣa vidhiḥ kāryo vaidyena jānatā || </l>

          <l xml:id="SS.4.17.33"><label>4.17.33</label> sūcībhir yavavaktrābhir ācitān vā
            samantataḥ |
            <caesura/>
             mūle sūtreṇa badhnīyācchinne copavaredvraṇam || </l>

          <l xml:id="SS.4.17.34"><label>4.17.34</label> yā dvivraṇīye 'bhihitās tu
            vartyastāḥ sarvanāḍīṣu bhiṣagvidadhyāt |
            <caesura/>
             ghoṇṭāphalatvaglavaṇāni lākṣāpūgīphalaṃ cālavaṇaṃ ca patram || </l>

          <l xml:id="SS.4.17.35"><label>4.17.35</label> sruhyarkadugdhena tu kalka eṣa
            vartīkṛto hantyacireṇa nāḍīḥ |
            <caesura/>
             bibhītakāmrāsthivaṭapravālā hareṇukāśaṅkhinibījamasyaḥ || </l>

          <l xml:id="SS.4.17.36"><label>4.17.36</label> vārāhikandaś ca tathā pradeyo
            nāḍīṣu tailena ca miśrayitvā || </l>

          <l xml:id="SS.4.17.37"><label>4.17.37</label> dhattūrajaṃ madanakodravajaṃ ca
            bījaṃ kośātakī śukanasā mṛgabhojinī ca |
            <caesura/>
             aṅkoṭabījakusumaṃ gatiṣu prayojyaṃ lākṣodakāhṛtamalāsu vikṛtya cūrṇam || </l>

          <l xml:id="SS.4.17.38"><label>4.17.38</label> tathā ca gomāṃsamasīṃ hitāya
            koṣṭhāśritasyādarato diśanti |
            <caesura/>
             varīkṛtaṃ mākṣikasaṃprayuktaṃ nāḍīghnamuktaṃ lavaṇottamaṃ vā || </l>

          <l xml:id="SS.4.17.39"><label>4.17.39</label> duṣṭavraṇe yadvihitaṃ ca tailaṃ
            tat sarvanāḍīṣu bhiṣagvidadhyāt |
            <caesura/>
             cūrṇīkṛtair atha vimiśritamebhir eva tailaṃ prayuktamacireṇa gatiṃ nihanti || </l>

          <l xml:id="SS.4.17.40"><label>4.17.40</label> eṣv eva mūtrasahiteṣu vidhāya
            tailaṃ tat sādhitaṃ gatimapohati saptarātrāt |
            <caesura/>
             piṇḍītakasya tu varāhavibhāvitasya mūleṣu kandaśakaleṣu ca sauvaheṣu || </l>

          <l xml:id="SS.4.17.41"><label>4.17.41</label> tailaṃ kṛtaṃ gatimapohati
            śīghrametat kandeṣu cāmaravarāyudhasāhvayeṣu |
            <caesura/>
             bhallātakārkamaricair lavaṇottamena siddhaṃ viḍaṅgarajanīdvayacitrakaiś ca || </l>

          <l xml:id="SS.4.17.42"><label>4.17.42</label> syan mārkavasya ca rasena nihanti
            tailaṃ nāḍīṃ kaphānilakṛtām apacīṃ vraṇāṃś ca |
            <caesura/>
             stanye gate vikṛtimāśu bhiṣak tu dhātrīṃ pītāṃ ghṛtaṃ pariṇate 'hani vāmayet
            tu || </l>

          <l xml:id="SS.4.17.43"><label>4.17.43</label> nimbodakena madhumāgadhikāyutena
            vāntāgate 'hani ca mudgarasāśanā syāt |
            <caesura/>
             evaṃ tryahaṃ caturahaṃ ṣaḍahaṃ vamedvā sarpiḥ pibet triphalayā saha saṃyutaṃ
            vā || </l>

          <l xml:id="SS.4.17.44"><label>4.17.44</label> bhārgīṃ pibet tu payasaḥ
            pariśodhanārtham āragvadhādiṣu varaṃ madhunā kaṣāyam || </l>

          <l xml:id="SS.4.17.45"><label>4.17.45</label> sāmānyam etad upadiṣṭam ato
            viśeṣād doṣān payonipatitān śamayed yathāsvam |
            <caesura/>
             rogaṃ stanotthitam avekṣya bhiṣag vidadhyād yad vidradhāvabhihitaṃ bahuśo
            vidhānam || </l>

          <l xml:id="SS.4.17.46"><label>4.17.46</label> saṃpacyamānam api taṃ tu
            vinopanāhaiḥ saṃbhojanena khalu pācayituṃ yateta |
            <caesura/>
             śīghraṃ stano hi mṛdumāṃsatayopanaddhaḥ sarvaṃ prakotham upayāty avadīryate
            ca || </l>

          <l xml:id="SS.4.17.47"><label>4.17.47</label> pakve tu dugdhahariṇīḥ parihṛtya
            nāḍīḥ kṛṣṇaṃ ca cūcukayugaṃ vidadhīta śastram |
            <caesura/>
             āme vidāhini tathaiva gate ca pākaṃ dhātryāḥ stanau satatam eva ca nirduhīta
            ||</l>

          <p ana="trailer">iti suśrutasaṃhitāyāṃ cikitsāsthāne
            visarpanāḍīstanarogacikitsitaṃ nāma saptadaśo 'dhyāyaḥ ||17 || </p>
        </div>


        <div n="18" type="adhyāya">
          <head>aṣṭādaśo 'dhyāyaḥ |</head>
          <l xml:id="SS.4.18.1"><label>4.18.1</label> athāto
            granthyapacyarbudagalagaṇḍacikitsitaṃ vyākhyāsyāmaḥ || </l>

          <l xml:id="SS.4.18.2"><label>4.18.2</label> yathovāca bhagavān dhanvantariḥ || </l>

          <l xml:id="SS.4.18.3"><label>4.18.3</label> granthiṣvathāmeṣu bhiṣag vidadhyāc
            chophakriyāṃ vistaraśokāryāḥ pittārbude kāyavirecanaṃ ca |
            <caesura/>
             vighṛṣya codumbaraśākagojīpatrair bhṛśaṃ kṣaudrayutaiḥ pralimpet || </l>

          <l xml:id="SS.4.18.4"><label>4.18.4</label> tailaṃ pibet sarpiratho dvayaṃ vā
            dattvā vasāṃ vā trivṛtaṃ vidadhyāt| apehivātādaśamūlasiddhaṃ
            vaidyaścatuḥsnehamatho dvayaṃ vā|| </l>

          <l xml:id="SS.4.18.5"><label>4.18.5</label> hiṃsrā+atha rohiṇyamṛtā+atha bhargī
            śyonākabilvāgurukṛṣṇagandhāḥ| gojī ca piṣṭā saha tālapatryā granthau vidheyo
            'nilaje pralepaḥ|| </l>

          <l xml:id="SS.4.18.6"><label>4.18.6</label> svedopanāhān vividhāṃśca kuryāt
            tathā prasiddhānaparāṃś ca lepān| vidārya vā pakvamapohya pūyaṃ prakṣālya
            bilvārkanarendratoyaiḥ|| </l>

          <l xml:id="SS.4.18.7"><label>4.18.7</label> tilaiḥ sapañcāṅgulapatramiśraiḥ
            saṃśodhayet saindhavasaṃprayuktaiḥ| śuddhaṃ vraṇaṃ vā+apyuparopayettu tailena
            rāsnāsaralānvitena|| </l>

          <l xml:id="SS.4.18.8"><label>4.18.8</label> viḍaṅgayaṣṭīmadhukāmṛtābhiḥ siddhena
            vā kṣīrasamanvitena| jalaukasaḥ pittakṛte hitās tu kṣīrodakābhyāṃ paribecanaṃ
            ca|| </l>

          <l xml:id="SS.4.18.9"><label>4.18.9</label> kākolivargasya ca śītalāni pibet
            kaṣāyāṇi saśarkarāṇi| drākṣārasenekṣurasena vā+api cūrṇaṃ pibeccāpi
            harītakīnām|| </l>

          <l xml:id="SS.4.18.10"><label>4.18.10</label> madhūkajambvarjunavetasānāṃ
            tvagbhiḥ pradehānavacārayeta| saśarkarair vā tṛṇaśūnyakandairdihyādabhīkṣṇaṃ
            muculundajair vā|| </l>

          <l xml:id="SS.4.18.11"><label>4.18.11</label> vidārya vā pakvamapohya pūyaṃ
            dhāvet kaṣāyeṇa vanaspatīnām| tilaiḥ sayaṣṭīmadhukairviśodhya sarpiḥ prayojyaṃ
            madhurairvipakvam|| </l>

          <l xml:id="SS.4.18.12"><label>4.18.12</label> hṛteṣu doṣeṣu yathānupūrvyā
            granthau bhiṣak śleṣmasamutthite tu| svinnasya vimlāpanameva kuryād
            aṅguṣṭhalohopalaveṇudaṇḍaiḥ|| </l>

          <l xml:id="SS.4.18.13"><label>4.18.13</label>
            vikaṅkatāragvadhakākaṇantīkākādanītāpasavṛkṣamūlaiḥ| ālepayet
            piṇḍaphalārkabhārgīkarañjakālāmadanaiś ca vidvān|| </l>

          <l xml:id="SS.4.18.14"><label>4.18.14</label> amarmajātaṃ
            śamamaprayāntamapakvamevāpaharedvidārya| dahet sthite cāsṛji siddhakarmā
            sadyaḥkṣatoktaṃ ca vidhiṃ vidadhyāt|| </l>

          <l xml:id="SS.4.18.15"><label>4.18.15</label> yā māṃsakandyaḥ kaṭhinā
            bṛhatyastāsveṣa yojyaś ca vidhirvidhijñaiḥ| śastreṇa vā++āpāṭhya supakvamāśu
            prakṣālayet pathyatamaiḥ kaṣāyaiḥ|| </l>

          <l xml:id="SS.4.18.16"><label>4.18.16</label> saṃśodhanais taṃ ca viśodhayet tu
            kṣārottaraiḥ kṣaudraguḍapragāḍhaiḥ| śuddhe ca tailaṃ tvavacāraṇīyaṃ
            viḍaṅgapāṭhārajanīvipakvam|| </l>

          <l xml:id="SS.4.18.17"><label>4.18.17</label> medaḥsamutthe tilakalkadigdhaṃ
            dattvopariṣṭādviguṇaṃ paṭāntam| hutāśataptena muhuḥ pramṛjyāllohena
            dhīmānadahan hitāya|| </l>

          <l xml:id="SS.4.18.18"><label>4.18.18</label> pralipya dārvīmatha lākṣayā vā
            prataptayā svedanamasya kāryam| nipātya vā śastramapohya medo dahet supakvaṃ
            tvathavā vidārya|| </l>

          <l xml:id="SS.4.18.19"><label>4.18.19</label> prakṣālya mūtreṇa tilaiḥ supiṣṭaiḥ
            suvarcikādyairharitālamiśraiḥ| sasaindhavaiḥ kṣaudraghṛtapragāḍhaiḥ
            kṣārottarairenamabhipraśodhya|| </l>

          <l xml:id="SS.4.18.20"><label>4.18.20</label> tailaṃ
            vidadyāddvikarañjaguñjāvaṃśāvalekheṅgudamūtrasiddham| jīmūtakaiḥ
            kośavatīphalaiś ca dantīdravantītrivṛtāsu caiva|| </l>

          <l xml:id="SS.4.18.21"><label>4.18.21</label> sarpiḥ kṛtaṃ hantyapacīṃ
            pravṛddhāṃ dvidhā pravṛttaṃ tadudāravīryam| nirguṇḍijātībarihiṣṭhayuktaṃ
            jīmūtakaṃ mākṣikasaindhavāḍhyam|| </l>

          <l xml:id="SS.4.18.22"><label>4.18.22</label> abhiprataptaṃ vamanaṃ pragāḍhaṃ
            duṣṭāpacīṣūttamamādiśanti| kaiḍaryabimbīkaravīrasiddhaṃ tailaṃ hitaṃ
            mūrdhavirecanaṃ ca|| </l>

          <l xml:id="SS.4.18.23"><label>4.18.23</label> śāsvoṭakasya svarasena siddhaṃ
            tailaṃ hitaṃ nasyavirecaneṣu| madhūkasāraś ca hito 'vapīḍe phalāni śigroḥ
            kharamañjarervā|| </l>

          <l xml:id="SS.4.18.24"><label>4.18.24</label>
            granthīnamarmaprabhavānapakvānuddhṛtya cāgniṃ vidadhīta paścāt| kṣāreṇa vā+api
            pratisārayet tu saṃlikhya śastreṇa yathopadeśam|| </l>

          <l xml:id="SS.4.18.25"><label>4.18.25</label> pārṣṇi prati dve daśa cāṅgulāni
            mitvendrabastiṃ parivarjya dhīmān| vidārya matsyāṇḍanibhāni vaidyo niṣkṛṣya
            jālānyanalaṃ vidadhyāt|| </l>

          <l xml:id="SS.4.18.26"><label>4.18.26</label> ā gulphakarṇāt sumitasya
            jantostasyāṣṭabhāgaṃ khuḍakādvibhajya| ghoṇarjuvedhaḥ
            surarājabasterhitvā+akṣimātraṃ tvapare vadanti|| </l>

          <l xml:id="SS.4.18.27"><label>4.18.27</label> maṇibandhopariṣṭādvā kuryād
            rekhātrayaṃ bhiṣak| aṅgulyantaritaṃ samyagapacīnāṃ nivṛttaye|| </l>

          <l xml:id="SS.4.18.28"><label>4.18.28</label> cūrṇasya kāle
            parcalākakākagodhāhikūrmaprabhavāṃ masīṃ tu| dadyāc ca tailena saheṅgudīnāṃ
            yadvakṣyate ślīpadināṃ ca tailam|| </l>

          <l xml:id="SS.4.18.29"><label>4.18.29</label> virecanaṃ dhūmamupādadīta bhavec
            ca nityaṃ yavamudgabhojī| karkārukair
            vārukanāsirkelapriyālapañcāṅgulabījacūrṇaiḥ|| </l>

          <l xml:id="SS.4.18.30"><label>4.18.30</label> vātārbudaṃ kṣīraghṛtāmbusiddhair
            uṣṇaiḥ satailair upanāhayettu| kuryāc ca mukhyānyupanāhanāni siddhaiś ca
            māṃsairatha vesavāraiḥ|| </l>

          <l xml:id="SS.4.18.31"><label>4.18.31</label> svedaṃ vidadhyāt kuśalastu nāḍyā
            śṛṅgeṇa raktaṃ bahuśo harecca| vātaghnaniryūhapayomlabhāgaiḥ siddhaṃ śatākhyaṃ
            trivṛtaṃ pibedvā|| </l>

          <l xml:id="SS.4.18.32"><label>4.18.32</label> svedopanāhā mṛdavas tu kāryāḥ
            pittārbude kāyavirecanaṃ ca| vighṛṣya codumbaraśākagojīpatrairbhṛśaṃ
            kṣaudrayutaiḥ pralimpet|| </l>


          <l xml:id="SS.4.18.33"><label>4.18.33</label> ślakṣṇīkṛtaiḥ
            sarjarasapriyaṅgupattaṅgarodhrāñjanayaṣṭikāhvaiḥ |
            <caesura/>
             visrāvya cāragvadhāgojisomāḥ śyāmā ca yojyā kuśalena lepe || </l>

          <l xml:id="SS.4.18.34"><label>4.18.34</label> śyāmāgirihvāñjanakīraseṣu
            drākṣārase saptalikārase ca |
            <caesura/>
             ghṛtaṃ pibet klītakasaṃprasiddhaṃ pittārbudī tajjaṭharī ca jantuḥ || </l>

          <l xml:id="SS.4.18.35"><label>4.18.35</label> śuddhasya jantoḥ kaphaje 'rbude tu
            rakte 'vasikte tu tato 'rbudaṃ tat |
            <caesura/>
             dravyāṇi yānyūrdhvamadhaś ca doṣān haranti taiḥ kalkakṛtaiḥ pradihyāt || </l>

          <l xml:id="SS.4.18.36"><label>4.18.36</label> kapotapārāvataviṅvimiśraiḥ
            sakāṃsyanīlaiḥ śukalāṅgalākhyaiḥ |
            <caesura/>
             mūtrais tu kākādanimūlamiśraiḥ kṣārapradigdhair athavā pradihyāt || </l>

          <l xml:id="SS.4.18.37"><label>4.18.37</label> niṣpāvapiṇyākakulatthakalkair
            māṃsapragāḍhair dadhimastuyuktaiḥ |
            <caesura/>
             lepaṃ vidadhyāt kṛmayo yathā 'tra mūrcchanti muñcantyatha makṣikāś ca || </l>

          <l xml:id="SS.4.18.38"><label>4.18.38</label> alpāvaśiṣṭe kṛmibhakṣite ca
            likhettato 'gniṃ vidadhīta paś cāt |
            <caesura/>
             yadalpamūlaṃ traputāmrasīsapaṭṭaiḥ samāveṣṭya tadāyasair vā || </l>

          <l xml:id="SS.4.18.39"><label>4.18.39</label> kṣārāgniśastrāṇyasakṛdvidadhyāt
            prāṇānahiṃsan bhiṣagpramattaḥ |
            <caesura/>
             āsphotajātīkaravīrapatraiḥ kaṣāyamiṣṭaṃ vraṇaśodhanārtham || </l>

          <l xml:id="SS.4.18.40"><label>4.18.40</label> śuddhe ca tailaṃ vidadhīta
            bhārgīviḍaṅgapāṭhātriphalāvipakvam |
            <caesura/>
             yadṛcchayā copagatāni pākaṃ pākakrameṇopacaredvidhijñaḥ || </l>

          <l xml:id="SS.4.18.41"><label>4.18.41</label> medorbudaṃ svinnamatho vidārya
            viśodhya sīvyedgataraktamāśu |
            <caesura/>
             tato haridrāgṛhadhūmarodhrapataṅgacūrṇaiḥ samanaḥ śilālaiḥ || </l>

          <l xml:id="SS.4.18.42"><label>4.18.42</label> vraṇaṃ pratigrāhya madhupragāḍhaiḥ
            karañjatailaṃ vidadhīta śuddhe |
            <caesura/>
             saśeṣadoṣāṇi hi yo 'rbudāni karoti tasyāśu punarbhavanti || </l>

          <l xml:id="SS.4.18.43"><label>4.18.43</label> tasmād aśeṣāṇi samuddharet tu
            hanyuḥ saśeṣāṇi yathā hi vahniḥ |
            <caesura/>
             saṃsvedya gaṇḍaṃ pavanotthamādau nāḍyā 'nilaghnauṣadhapatrabhaṅgaiḥ || </l>

          <l xml:id="SS.4.18.44"><label>4.18.44</label> amlaiḥ samūtrair vividhaiḥ
            payobhir uṣṇaiḥ satailaiḥ piśitaiś ca vidvān |
            <caesura/>
             visrāvayet svinnamatandriyaś ca śuddhaṃ vraṇaṃ cāpy upanāhayet tu || </l>

          <l xml:id="SS.4.18.45"><label>4.18.45</label>
            śaṇātasīmūlakaśigrukiṇvapriyālamajjānuyutais tilais tu |
            <caesura/>
             kālāmṛtāśigrupunarnavārkagajādināmākarahāṭakuṣṭhaiḥ || </l>

          <l xml:id="SS.4.18.46"><label>4.18.46</label> ekaiṣikāvṛkṣakatilvakaiś ca
            surāmlapiṣṭair asakṛt pradihyāt || </l>

          <l xml:id="SS.4.18.47"><label>4.18.47</label> tailaṃ
            pibeccāmṛtavallinimbahaṃsāhvayāvṛkṣakapippalībhiḥ |
            <caesura/>
             siddhaṃ balābhyāṃ ca sadevadāru hitāya nityaṃ galagaṇḍaroge || </l>

          <l xml:id="SS.4.18.48"><label>4.18.48</label> svedopanāhaiḥ kaphasaṃbhavaṃ tu
            saṃsvedaya visrāvaṇam eva kuryāt |
            <caesura/>
             tato 'jagandhātiviṣāviśalyāviṣāṇikākuṣṭhaśukāhvayābhiḥ || </l>

          <l xml:id="SS.4.18.49"><label>4.18.49</label> palāśabhasmodakapeṣitābhir dihyāt
            suguñjābhir aśītalābhiḥ |
            <caesura/>
             daśārdhasaṅkhyair lavaṇaiś ca yuktaṃ tailaṃ pibenmāgadhikādisiddham || </l>

          <l xml:id="SS.4.18.50"><label>4.18.50</label> pracchardanaṃ mūrdhavirecanaṃ ca
            dhūmaś ca vair ecaniko hitas tu |
            <caesura/>
             pākakramo vā 'pi sadā vidheyo vaidyena pākaṅgatayoḥ kathañcit || </l>

          <l xml:id="SS.4.18.51"><label>4.18.51</label> kaṭutrikakṣaudrayutāḥ samūtrā
            bhakṣyā yavānnāni rasāś ca maudgāḥ |
            <caesura/>
             saśṛṅgaverāḥ sapaṭolanimbā hitāya deyā galagaṇḍaroge || </l>

          <l xml:id="SS.4.18.52"><label>4.18.52</label> medaḥsamutthe tu yathopadiṣṭāṃ
            vidhyet sirāṃ snigdhatanornarasya |
            <caesura/>
             śyāmāsudhālohapurīṣadantīrasāñjanaiś cāpi hitaḥ pradehaḥ || </l>

          <l xml:id="SS.4.18.53"><label>4.18.53</label> mūtreṇa vā+āloḍya hitāya sāraṃ
            prātaḥ pibet sālamahīruhāṇām |
            <caesura/>
             śastreṇa vā ''āpāṭya vidārya cainaṃ medaḥ samuddhṛtya hitāya sīvyet || </l>

          <l xml:id="SS.4.18.54"><label>4.18.54</label> majjājyamedomadhubhir dahedvā
            dagdhe ca sarpirmadhu cāvacāryam |
            <caesura/>
             kāsīsatutthe ca tato 'tra deye cūrṇīkṛte rocanayā samete || </l>

          <l xml:id="SS.4.18.55"><label>4.18.55</label> tailena cābhyajya hitāya dadyāt
            sārodbhavaṃ gomayajaṃ ca bhasma |
            <caesura/>
             hitaś ca nityaṃ triphalākaṣāyo gāḍhaś ca bandho yavabhojanaṃ ca ||</l>

          <p ana="trailer">iti suśrutasaṃhitāyāṃ cikitsāsthāne
            granthyapacyarbudagalagaṇḍacikitsitaṃ nāmāṣṭādaśo 'dhyāyaḥ ||18 ||</p>
        </div>



        <div n="19" type="adhyāya">
          <head>ekonaviṃśo 'dhyāyaḥ |</head>
          <l xml:id="SS.4.19.1"><label>4.19.1</label> athāto
            vṛddhyupadaṃśaślīpadacikitsitaṃ vyākhyāsyāmaḥ || </l>

          <l xml:id="SS.4.19.2"><label>4.19.2</label> yathovāca bhagavān dhanvantariḥ || </l>

          <l xml:id="SS.4.19.3"><label>4.19.3</label> antravṛddhyā vinā ṣaḍyā vṛddhayas
            tāsu varjayet |
            <caesura/>
             aśvādiyānaṃ vyāyāmaṃ maithunaṃ veganigraham || </l>

          <l xml:id="SS.4.19.4"><label>4.19.4</label> atyāsanaṃ caṅkramaṇam upavāsaṃ
            gurūṇi ca |
            <caesura/>
             tatrādito vātavṛddhau traivṛtasnigdhamāturam || </l>

          <l xml:id="SS.4.19.5"><label>4.19.5</label> svinnaṃ cainaṃ yathānyāyaṃ pāyayeta
            virecanam |
            <caesura/>
             kośāmratilvakair aṇḍaphalatailāni vā naram || </l>

          <l xml:id="SS.4.19.6"><label>4.19.6</label> sakṣīraṃ vā pibenmāsaṃ
            tailameraṇḍasaṃbhavam |
            <caesura/>
             tataḥ kāle 'nilaghnānāṃ kvāthaiḥ kalkaiś ca buddhimān || </l>

          <l xml:id="SS.4.19.7"><label>4.19.7</label> nirūhayen nirūḍhaṃ ca bhuktavantaṃ
            rasaudanam |
            <caesura/>
             yaṣṭīmadhukasiddhena tatas tailena yojayet || </l>

          <l xml:id="SS.4.19.8"><label>4.19.8</label> snehopanāhau kuryāc ca pradehāṃś
            cānilāpahān |
            <caesura/>
             vidagdhāṃ pācayitvā vā sevanīṃ parivarjayet || </l>

          <l xml:id="SS.4.19.9"><label>4.19.9</label> bhindyāttataḥ prabhinnāyāṃ yathoktaṃ
            kramam ācaret |
            <caesura/>
             pittajāyāmapakvāyāṃ pittagranthikramo hitaḥ || </l>

          <l xml:id="SS.4.19.10"><label>4.19.10</label> pakvāṃ vā bhedayed bhinnāṃ
            śodhayet kṣaudrasarpiṣā |
            <caesura/>
             śuddhāyāṃ ca bhiṣagdadyāttailaṃ kalkaṃ ca ropaṇam || </l>

          <l xml:id="SS.4.19.11"><label>4.19.11</label> raktajāyāṃ jalaukobhiḥ śoṇitaṃ
            nirharedbhiṣak |
            <caesura/>
             pibed virecanaṃ vā 'pi śarkarākṣaudrasaṃyutam || </l>

          <l xml:id="SS.4.19.12"><label>4.19.12</label> pittagranthikramaṃ kuryād āme
            pakve ca sarvadā |
            <caesura/>
             vṛddhiṃ kaphātmikāmuṣṇair mūtrapiṣṭaiḥ pralepayet || </l>

          <l xml:id="SS.4.19.13"><label>4.19.13</label> pītadārukaṣāyaṃ ca piben mūtreṇa
            saṃyutam |
            <caesura/>
             vimlāpanād ṛte vā 'pi śleṣmagranthikramo hitaḥ || </l>

          <l xml:id="SS.4.19.14"><label>4.19.14</label> pakvāyāṃ ca vibhinnāyāṃ tailaṃ
            śodhanamiṣyate |
            <caesura/>
             sumanāruṣkarāṅkoṭhasaptaparṇeṣu sādhitam || </l>

          <l xml:id="SS.4.19.15"><label>4.19.15</label> medaḥsamutthāṃ saṃsvedya lepayet
            surasādinā |
            <caesura/>
             śirovirekadravyair vā sukhoṣṇair mūtrasaṃyutaiḥ || </l>

          <l xml:id="SS.4.19.16"><label>4.19.16</label> svinnāṃ cāveṣṭya paṭṭena
            samāśvāsya tu mānavam |
            <caesura/>
             rakṣan phale sevanīṃ ca vṛddhipatreṇa dārayet || </l>

          <l xml:id="SS.4.19.17"><label>4.19.17</label> medas tataḥ samuddhṛtya dadyāt
            kāsīsasaindhave |
            <caesura/>
             badhnīyāc ca yathoddiṣṭaṃ śuddhe tailaṃ ca dāpayet || </l>

          <l xml:id="SS.4.19.18"><label>4.19.18</label> manaḥśilālalavaṇaiḥ
            siddhamāruṣkareṣu ca |
            <caesura/>
             mūtrajāṃ svedayitvā tu vastrapaṭṭena veṣṭayet || </l>

          <l xml:id="SS.4.19.19"><label>4.19.19</label> sevanyāḥ pārśvato 'dhastād vidhyed
            vrīhimukhena tu |
            <caesura/>
             athātra dvimukhāṃ nāḍīṃ dattvā visrāvayed bhiṣak || </l>

          <l xml:id="SS.4.19.20"><label>4.19.20</label> mūtraṃ nāḍīm athoddhṛtya
            sthagikābandham ācaret |
            <caesura/>
             śuddhāyāṃ ropaṇaṃ dadyād varjayed antrahaitukīm || </l>

          <l xml:id="SS.4.19.21"><label>4.19.21</label> aprāptaphalakoṣāyāṃ
            vātavṛddhikramo hitaḥ |
            <caesura/>
             tatra yā vaṅkhaṇasthā tāṃ dahedardhenduvattrayā || </l>

          <l xml:id="SS.4.19.22"><label>4.19.22</label> samyaṅmārgāvarodhārthaṃ
            kośaprāptāṃ tu varjayet |
            <caesura/>
             tvacaṃ bhittvā 'ṅguṣṭhamadhye dahec cāṅgaviparyayāt || </l>

          <l xml:id="SS.4.19.23"><label>4.19.23</label> anenaiva vidhānena vṛddhī
            vātakaphātmike |
            <caesura/>
             pradahet prayataḥ kiṃ tu snāyucchedo 'dhikastayoḥ || </l>

          <l xml:id="SS.4.19.24"><label>4.19.24</label> śaṅkhopari ca karṇānte tyaktvā
            yatnena sevanīm |
            <caesura/>
             vyatyāsādvā sirāṃ vidhyedantravṛddhinivṛttaye || </l>

          <l xml:id="SS.4.19.25"><label>4.19.25</label> upadaṃśeṣu sādhyeṣu
            snigdhasvinnasya dehinaḥ |
            <caesura/>
             sirāṃ vidhyenmeḍhramadhye pātayed vā jalaukasaḥ || </l>

          <l xml:id="SS.4.19.26"><label>4.19.26</label> hared ubhayataś cāpi doṣān
            atyartham ucchritān |
            <caesura/>
             sadyo 'pahṛtadoṣasya rukśophāv upaśāmyataḥ || </l>

          <l xml:id="SS.4.19.27"><label>4.19.27</label> yadi vā durbalo jantur na vā
            prāptaṃ virecanam |
            <caesura/>
             nirūheṇa haret tasya doṣān atyartham ucchritān || </l>

          <l xml:id="SS.4.19.28"><label>4.19.28</label>
            prapauṇḍarīkayaṣṭyāhvavarṣābhūkuṣṭhadārubhiḥ |
            <caesura/>
             saralāgururāsnābhir vātajaṃ saṃpralepayet || </l>

          <l xml:id="SS.4.19.29"><label>4.19.29</label> niculair aṇḍabījāni
            yavagodhūmasaktavaḥ |
            <caesura/>
             etaiś ca vātajaṃ snigdhaiḥ sukhoṣṇaiḥ saṃpralepayet || </l>

          <l xml:id="SS.4.19.30"><label>4.19.30</label> prapauṇḍarīkapūrvaiś ca dravyaiḥ
            sekaḥ praśasyate |
            <caesura/>
             gaurikāñjanayaṣṭyāhvārivośīrapadmakaiḥ || </l>

          <l xml:id="SS.4.19.31"><label>4.19.31</label> sacandanotpalaiḥ snigdhaiḥ
            paittikaṃ saṃpralepayet |
            <caesura/>
             padmotpalamṛṇālaiś ca sasarjārjunavetasaiḥ || </l>

          <l xml:id="SS.4.19.32"><label>4.19.32</label> sarpiḥsnigdhaiḥ samadhukaiḥ
            paittikaṃ saṃpralepayet |
            <caesura/>
             secayec ca ghṛtakṣīraśarkarekṣumadhūdakaiḥ || </l>

          <l xml:id="SS.4.19.33"><label>4.19.33</label> athavā 'pi suśītena kaṣāyeṇa
            vaṭādinā |
            <caesura/>
             sālāśvakarṇājakarṇadhavatvagbhiḥ kaphotthitam || </l>

          <l xml:id="SS.4.19.34"><label>4.19.34</label> surāpiṣṭābhir uṣṇābhiḥ satailābhiḥ
            pralepayet |
            <caesura/>
             rajanyativiṣāmustāsurāsuradārubhiḥ || </l>


          <l xml:id="SS.4.19.35"><label>4.19.35</label> saptrapāṭhāpattūrairathavā
            saṃpralepayet| surasāragvadhādyoś ca kvāthābhyāṃ paribecayet|| </l>

          <l xml:id="SS.4.19.36"><label>4.19.36</label> evaṃ
            saṃśodhanālepasekaśoṇitamokṣaṇaiḥ| pratikuryāt kriyāyogaiḥ
            prāksthānoktairhitairapi|| </l>

          <l xml:id="SS.4.19.37"><label>4.19.37</label> na yāti ca yathā pākaṃ prayateta
            tathā bhiṣak| vidagdhais tu sirāsnāyutvaṅmāṃsaiḥ kṣīyate dhvajaḥ|| </l>

          <l xml:id="SS.4.19.38"><label>4.19.38</label> śastreṇopacareccāpi pākamāgatamāśu
            vai| tadā+apohya tilaiḥ sarpiḥkṣaudrayuktaiḥ pralepayet|| </l>

          <l xml:id="SS.4.19.39"><label>4.19.39</label> karavīrasya patrāṇi
            jātyāragvadhayostathā| prakṣālane prayojyāni vaijayantyarkayor api|| </l>

          <l xml:id="SS.4.19.40"><label>4.19.40</label> saurāṣṭrīṃ gairikaṃ tutthaṃ
            puṣpakāsīsasaindhavam| rodhraṃ rasāñjanaṃ dārvīṃ haritālaṃ manaḥśilām|| </l>

          <l xml:id="SS.4.19.41"><label>4.19.41</label> hareṇukaile ca tathā sūkṣmacūrṇāni
            kārayet| taccūrṇaṃ kṣaudrasaṃyuktam upadaṃśeṣu pūjitam|| </l>

          <l xml:id="SS.4.19.42"><label>4.19.42</label>
            jambvāmrasumanānimbaśvetakāmbojipallavāḥ|
            śallakībadarībilvapalāśatiniśatvacaḥ|| </l>

          <l xml:id="SS.4.19.43"><label>4.19.43</label> kṣīriṇāṃ ca tvaco yojyāḥ kvāthe
            triphalayā saha| tena kvāthena niyataṃ vraṇaṃ prākṣālayed bhiṣak|| </l>

          <l xml:id="SS.4.19.44"><label>4.19.44</label> asminn eva kaṣāye tu tailaṃ dhīro
            vipācayet | gojīviḍaṅgayaṣṭībhiḥ sarvagandhaiś ca saṃyutam|| </l>

          <l xml:id="SS.4.19.45"><label>4.19.45</label> etat sarvopadaṃśeṣu śreṣṭhaṃ
            ropaṇam iṣyate| svarjikātutthakāsīsaṃ śaileyaṃ ca rasāñjanam|| </l>

          <l xml:id="SS.4.19.46"><label>4.19.46</label> manaḥśilāsamaiś cūrṇaṃ
            vraṇavīsśarpanāśanam| gundrāṃ dagdhvā kṛtaṃ bhasma haritālaṃ manaḥśilā|| </l>

          <l xml:id="SS.4.19.47"><label>4.19.47</label> upadaṃśabisarpāṇāmetacchantikaraṃ
            param| mārkavastriphalā dantī tāmracūrṇamayor ajaḥ|| a</l>

          <l xml:id="SS.4.19.48"><label>4.19.48</label> upadaṃśaṃ nihanty eṣa vṛkṣam
            indrāśanir yathā| </l>
          <l xml:id="SS.4.19.48b"> upadaṃśadvaye+apyetāṃ pratyākhyāyācaret kriyām|| </l>

          <l xml:id="SS.4.19.49"><label>4.19.49</label> tayor eva ca yā yogyā vīkṣya
            doṣabalābalam| upadaṃśe viśeṣeṇa śṛṇu bhūyastridoṣaje|| </l>

          <l xml:id="SS.4.19.50"><label>4.19.50</label> duṣṭavraṇavidhiṃ kuryāt kuthitaṃ
            mehanaṃ tyajet| jambvoṣṭhenāgnivarṇena paś cāccheṣaṃ dahedbhiṣak|| </l>

          <l xml:id="SS.4.19.51"><label>4.19.51</label> samyagdagdhaṃ ca vijñāya
            madhusarpiḥ prayojayet| śuddhe ca ropaṇaṃ dadyāt kalkaṃ tailaṃ hitaṃ ca yat|| </l>

          <l xml:id="SS.4.19.52"><label>4.19.52</label> snehasvedopapanne tu
            ślīpade+anilane bhiṣak| kṛtvā gulphopari sirāṃ vidhyet tu caturaṅgule|| </l>

          <l xml:id="SS.4.19.53"><label>4.19.53</label> samāpyāyitadehaṃ ca bastibhiḥ
            samupācaret| māsameraṇḍajaṃ tailaṃ pibenmūtreṇa saṃyutam|| </l>

          <l xml:id="SS.4.19.54"><label>4.19.54</label>
            payasaudanamaśnīyānnāgarakvathitena ca| taivṛtaṃ copayuñjīta śasto
            dāhastathā+agninā|| </l>

          <l xml:id="SS.4.19.55"><label>4.19.55</label> gulphasyādhaḥ sirāṃ
            vidhyecchlīpade pittasaṃbhave| pītaghnīṃ ca kriyāṃ kuryāt
            pittārbudavisarpavat|| </l>

          <l xml:id="SS.4.19.56"><label>4.19.56</label> sirāṃ suviditāṃ vidhyedaṅguṣṭhe
            ślaiṣmike bhiṣak| madhuyuktāni cābhīkṣṇaṃ kaṣāyāṇi piben naraḥ|| </l>

          <l xml:id="SS.4.19.57"><label>4.19.57</label> pibedvā+apyabhayākalkaṃ
            mūtreṇānyatamena ca| kaṭukāmamṛtāṃ śuṇṭhīṃ viḍaṅgaṃ dāru citrakam|| </l>

          <l xml:id="SS.4.19.58"><label>4.19.58</label> hitaṃ vā lepane nityaṃ bhadradāru
            sacitrakam| viḍaṅgamaricārkeṣu nāgare citrake+athavā|| </l>

          <l xml:id="SS.4.19.59"><label>4.19.59</label> bhadradārvelukākhye ca sarveṣu
            lavaṇeṣu ca| tailaṃ pakvaṃ pibedvā+api yavānnaṃ ca hitaṃ sadā|| </l>

          <l xml:id="SS.4.19.60"><label>4.19.60</label> pibet sarṣapatailaṃ vā ślīpadānāṃ
            nivṛttaye| pūtīkarañjapatrāṇāṃ rasaṃ vā+api yathābalam|| </l>

          <l xml:id="SS.4.19.61"><label>4.19.61</label> anenaiva vidhānena putrañjīvakajaṃ
            rasam| prayuñjīta bhiṣak prājñaḥ kālasātmyavibhāgavit|| </l>

          <l xml:id="SS.4.19.62"><label>4.19.62</label> kevukākandaniryāsaṃ lavaṇaṃ tvatha
            pākimam| rasaṃ dattvā+atha pūrvoktaṃ peyametadbhiṣagjitam|| </l>

          <l xml:id="SS.4.19.63"><label>4.19.63</label> kākādanīṃ kākajaṅghāṃ bṛhatīṃ
            kaṇṭakārikām| kadambapuṣpīṃ mandārīṃ lambāṃ śukanasāṃ tathā|| </l>

          <l xml:id="SS.4.19.64"><label>4.19.64</label> dagdhvā mūtreṇa tadbhasma srāvayet
            kṣārakalpavat| tatra dadyāt pratīvāpaṃ kākodumbarikārasam|| </l>

          <l xml:id="SS.4.19.65"><label>4.19.65</label> madanāc ca phalāt kvāthaṃ
            śukākhyasvarasaṃ tathā| eṣa kṣāras tu pānīyaḥ ślīpadaṃ hanti sevitaḥ|| </l>

          <l xml:id="SS.4.19.66"><label>4.19.66</label> apacīṃ galagaṇḍaṃ ca grahaṇīdoṣam
            eva ca| bhaktasyānaśanaṃ caiva hanyāt sarvaviṣāṇi ca|| </l>

          <l xml:id="SS.4.19.67"><label>4.19.67</label> eṣveva tailaṃ saṃsiddhaṃ
            nasyābhyaṅgeṣu pūjitam| etānevāmayān hanti ye ca duṣṭavraṇā nṛṇām|| </l>

          <l xml:id="SS.4.19.68"><label>4.19.68</label> dravantīṃ trivṛtāṃ dantīṃ nīlīṃ
            śyāmāṃ tathaiva ca| saptalāṃ śaṅkhinīṃ caiva dagdhvā mūtreṇa gālayet|| </l>

          <l xml:id="SS.4.19.69"><label>4.19.69</label> dadyāc ca triphalākvāthameṣa
            kṣāras tu sādhitaḥ| adho gacchati pītas tu pūrvaiś cāpy āśiṣaḥ samāḥ||</l>
          <trailer>iti suśrutasaṃhitāyāṃ cikitsitasthāne vṛddhyupadaṃśaślīpaḥ cikitsitaṃ
            nāmaikonaviṃśo 'dhyāyaḥ ||19||</trailer>
        </div>
        <div n="20" type="level2" subtype="adhyāya">
          <head>viṃśatitamo 'dhyāyaḥ|</head>

          <l xml:id="SS.4.20.1"><label>4.20.1</label> athātaḥ kṣudrarogacikitsitaṃ
            vyākhyāsyāmaḥ|| </l>

          <l xml:id="SS.4.20.2"><label>4.20.2</label> yathovāca bhagavān dhanvantariḥ|| </l>

          <l xml:id="SS.4.20.3"><label>4.20.3</label> tatrājagallikāmāmāṃ jalaukobhir
            upācaret| śuktiśrughnīyavakṣārakalkaiś cālepayed bhiṣak|| </l>

          <l xml:id="SS.4.20.4"><label>4.20.4</label> śyāmālāṅgalakipāṭhākalkair vā+api
            vicakṣaṇaḥ| pakvāṃ vraṇavidhānena yathoktena prasādhayet|| </l>

          <l xml:id="SS.4.20.5"><label>4.20.5</label> andhālajīṃ yavaprakhyāṃ panasīṃ
            kacchapīṃ tathā| pāṣāṇagardabhaṃ caiva pūrvaṃ svedena yojayet|| </l>

          <l xml:id="SS.4.20.6"><label>4.20.6</label> manaḥśilātālakuṣṭhadārukalkaiḥ
            pralepayet| paripākagatān bhittvā vraṇavat samupācaret|| </l>

          <l xml:id="SS.4.20.7"><label>4.20.7</label> vivṛtāmindravṛddhāṃ ca gardabhīṃ
            jālagardabham| irivellīṃ gandhanāmnīṃ kakṣāṃ visphoṭakāṃstathā|| </l>

          <l xml:id="SS.4.20.8"><label>4.20.8</label> pittajasya visarpasya kriyayā
            sādhayed bhiṣak| ropayet sarpiṣā pakvān siddhena madhurauṣadhaiḥ|| </l>

          <l xml:id="SS.4.20.9"><label>4.20.9</label> cipya(ppa)muṣṇāmbunā siktamutkṛtya
            srāvayed bhiṣak| cakratailena cābhyajya sarjacūrṇena cūrṇayet|| </l>

          <l xml:id="SS.4.20.10"><label>4.20.10</label> bandhenopacareccainamaśakyaṃ
            cāgninā dahet| madhurauṣadhasiddhena tatastailena ropayet|| </l>

          <l xml:id="SS.4.20.11"><label>4.20.11</label> kunakhe vidhirapyeṣa kāryo hi
            bhiṣajā bhavet| upācaredanuśayīṃ śleṣmavidradhivadbhiṣak|| </l>

          <l xml:id="SS.4.20.12"><label>4.20.12</label> vidārikāṃ samabhyajya svinnāṃ
            vimlāpya lepayet| nagavṛttikavarṣābhūbilvamūlaiḥ supeṣitaiḥ|| </l>

          <l xml:id="SS.4.20.13"><label>4.20.13</label> vraṇabhāvagatāyāṃ vā kṛtvā
            saṃśodhanakriyām| ropaṇārthaṃ hitaṃ tailaṃ kaṣāyamadhuraiḥ śṛtam|| </l>

          <l xml:id="SS.4.20.14"><label>4.20.14</label> pracchānair vā jalaukobhiḥ
            srāvyā+apakvā vidārikā| ajakarṇaiḥ sapālāśamūlakalkaiḥ pralepayet|| </l>

          <l xml:id="SS.4.20.15"><label>4.20.15</label> pakvāṃ vidārya śastreṇa
            paṭolapicumardayoḥ| kalkena tilayuktena sarpirmiśreṇa lepayet|| </l>

          <l xml:id="SS.4.20.16"><label>4.20.16</label> vaddhvā ca kṣīravṛkṣasya kaṣāyaiḥ
            khadirasya ca| vraṇaṃ prakṣālayecchuddhāṃ tatastāṃ ropayet punaḥ|| </l>

          <l xml:id="SS.4.20.17"><label>4.20.17</label> medo 'rbudavidhānena
            sādhayeccharkarārbudam| kacchūṃ vicarcikāṃ pāmāṃ kuṣṭhavat samupācaret|| </l>

          <l xml:id="SS.4.20.18"><label>4.20.18</label> lepaś ca śasyate
            sikthaśatāhvāgaurasarṣapaiḥ| vacādārvīsarṣapair vā tailaṃ vā naktamālajam|| </l>

          <l xml:id="SS.4.20.19"><label>4.20.19</label> sāratailamathābhyaṅge kurvīta
            kaṭukaiḥ śṛtam| pādadāryāṃ sirāṃ viddhvā svedābhyaṅgau prayojayet|| </l>

          <l xml:id="SS.4.20.20"><label>4.20.20</label>
            madhūcchiṣṭavasāmajjasarjacūrṇaghṛtaiḥ kṛtaḥ| yavāhvagairikonmiśraiḥ pādalepaḥ
            praśasyate|| </l>

          <l xml:id="SS.4.20.21"><label>4.20.21</label> pādau siktvā++āranālena lepanaṃ hy
            alase hitam| kalkīkṛtairnimbatilakāsīsālaiḥ sasaindhavaiḥ|| </l>

          <l xml:id="SS.4.20.22"><label>4.20.22</label> lākṣāraso 'bhayā vā+api kāryaṃ
            syādraktamokṣaṇam| siddhaṃ rase kaṇṭakāryāstailaṃ vā sārṣapaṃ hitam|| </l>

          <l xml:id="SS.4.20.23"><label>4.20.23</label> kāsīsarocanaśilācūrṇair vā
            pratisāraṇam| utkṛtya dagdhvā snehena jayet kadarasaṃjñakam|| </l>

          <l xml:id="SS.4.20.24"><label>4.20.24</label> indralupte sirāṃ mūrdhni
            snigdhasvinnasya mokṣayet| kalkaiḥ samaricairdihyācchilākāsīsatutthakaiḥ|| </l>

          <l xml:id="SS.4.20.25"><label>4.20.25</label> kaṭannaṭadārukalkairlepanaṃ vā
            praśasyate| pracchayitvā+avagāḍhaṃ vā guñjākalkairmuhurmuhuḥ|| </l>

          <l xml:id="SS.4.20.26"><label>4.20.26</label> lepayed upaśāntyarthaṃ kuryād
            vā+api rasāyanam| mālatīkaravīrāgninaktamālavipācitam|| </l>

          <l xml:id="SS.4.20.27"><label>4.20.27</label> tailamabhyañjane
            śastamindraluptāpahaṃ param| arūṃṣikāṃ hṛte rakte secayennimbavāriṇā|| </l>

          <l xml:id="SS.4.20.28"><label>4.20.28</label> dihyāt saindhavayuktena
            vājiviṣṭhārasena tu| haritālaniśānimbakalkair vā sapaṭolajaiḥ|| </l>

          <l xml:id="SS.4.20.29"><label>4.20.29</label> yaṣṭīnīlotpalairaṇḍamārkavair vā
            pralepayet| indraluptāpahaṃ tailamabhyaṅge ca praśasyate| sirāṃ dāruṇake
            viddhvā snigdhasvinnasya mūrdhani|| </l>

          <l xml:id="SS.4.20.30"><label>4.20.30</label> avapīḍaṃ śirobastimabhyaṅgaṃ ca
            prayojayet| kṣālane kodravatṛṇakṣāratoyaṃ praśasyate|| </l>

          <l xml:id="SS.4.20.31"><label>4.20.31</label> upariṣṭāt rpavakṣyāmi vidhiṃ
            palitanāśanam| masūrikāyāṃ kuṣṭhaghnalepanādikriyā hitā|| </l>

          <l xml:id="SS.4.20.32"><label>4.20.32</label> pittaśleṣmavisarpoktā kriyā vā
            saṃpraśasyate| jatumaṇiṃ samutkṛtya maṣakaṃ tilakālakam|| </l>

          <l xml:id="SS.4.20.33"><label>4.20.33</label> kṣāreṇa pradahedyuktyā vahninā vā
            śanaiḥ śanaiḥ| nyacche vyaṅge sirāmokṣo nīlikāyāṃ ca śasyate|| </l>

          <l xml:id="SS.4.20.34"><label>4.20.34</label> yathānyāyaṃ yathābhyāsaṃ
            lālāṭyādisirāvyadhaḥ| ghṛṣṭvā dihyāttvacaṃ piṣṭvā kṣīriṇāṃ kṣīrasaṃyutām|| </l>

          <l xml:id="SS.4.20.35"><label>4.20.35</label> balatibalayaṣṭyāhvarajanīrvā
            pralepanam| payasyāgurukālīyalepanaṃ vā sagairikam|| </l>

          <l xml:id="SS.4.20.36"><label>4.20.36</label> kṣaudrājyayuktayā limpeddaṃṣṭrayā
            śūkarasya ca| kapittharājādanayoḥ kalkaṃ vā hitamucyate|| </l>

          <l xml:id="SS.4.20.37"><label>4.20.37</label> yauvane piḍakāsveṣa
            viśeṣācchardanaṃ hitam| lepanaṃ ca vacārodhrasaindhavaiḥ sarṣapānvitaiḥ|| </l>

          <l xml:id="SS.4.20.38"><label>4.20.38</label> kustumburuvacālodhrakuṣṭharvā
            lepanaṃ hitam| padminīkaṇṭake roge chardayennimbavāriṇā|| </l>

          <l xml:id="SS.4.20.39"><label>4.20.39</label> tenaiva siddhaṃ sakṣaudraṃ
            sarpiḥpānaṃ pradāpayet| nimbāragvadhayoḥ kalko hita utsādane bhavet|| </l>

          <l xml:id="SS.4.20.40"><label>4.20.40</label> parivṛttiṃ ghṛtābhyaktāṃ susvinnām
            upanāhayet| tato 'bhyajya śanaiścarma cānayet pīḍayenmaṇim|| </l>

          <l xml:id="SS.4.20.41"><label>4.20.41</label> praviṣṭe ca maṇau carma svedayed
            upanāhanaiḥ| trirātraṃ pañcarātraṃ vā vātaghnaiḥ sālvaṇādibhiḥ|| </l>

          <l xml:id="SS.4.20.42"><label>4.20.42</label> dadyādvātaharān bastīn
            snigdhānyannāni bhojayet | vapāṭikāṃ jayed evaṃ yathādoṣaṃ cikitsakaḥ|| </l>

          <l xml:id="SS.4.20.43"><label>4.20.43</label> niruddhaprakaśe nāḍīṃ
            lauhīmubhayatomukhīm| dāravīṃ vā jatukṛtāṃ ghṛtābhyaktāṃ praveśayet|| </l>

          <l xml:id="SS.4.20.44"><label>4.20.44</label> pariṣeke
            vasāmajjaśiśumāravarāhayoḥ| cakratailaṃ tathā yojyaṃ vātaghnadravyasaṃyutam|| </l>

          <l xml:id="SS.4.20.45"><label>4.20.45</label> tryahāttryahāt sthūlatarāṃ
            samyaṅnāḍīṃ praveśayet| sroto vivardhayed evaṃ snigdhamannaṃ ca bhojayet || </l>

          <l xml:id="SS.4.20.46"><label>4.20.46</label> bhittvā vā sevanīṃ muktvā
            sadyaḥkṣatavadācaret| sanniruddhagudaṃ rogaṃ valmīkaṃ vahnirohiṇīm|| </l>

          <l xml:id="SS.4.20.47"><label>4.20.47</label> pratyākhyāya yathāyogaṃ
            cikitsitamathācaret| visarpoktena vidhinā sādhayed agnirohiṇīm|| </l>

          <l xml:id="SS.4.20.48"><label>4.20.48</label> sanniruddhagude yojyā
            niruddhaprakaśakriyā| śastreṇotkṛtya valmīkaṃ kṣārāgnibhyāṃ prasādhayet|| </l>

          <l xml:id="SS.4.20.49"><label>4.20.49</label> vidhānenārbudoktena śodhayitvā ca
            ropayet| valmīkaṃ tu bhavedyasya nātivṛddhamamarmajam|| </l>

          <l xml:id="SS.4.20.50"><label>4.20.50</label> tatra saṃśodhanaṃ kṛtvā śoṇitaṃ
            mokṣayed bhiṣak| kulatthikāyā mūlaiś ca guḍūcyā lavaṇena ca|| </l>

          <l xml:id="SS.4.20.51"><label>4.20.51</label> ārevatasya mūlaiśca dantīmūlais
            tathaiva ca| śyāmāmūlaiḥ sapalalaiḥ śaktumiśraiḥ pralepayet|| </l>

          <l xml:id="SS.4.20.52"><label>4.20.52</label> susnigdhaiś ca sukhoṣṇaiśca bhiṣak
            tam upanāhayet| pakvaṃ vā tadvijānīyād gatīḥ sarvā yathākramam|| </l>

          <l xml:id="SS.4.20.53"><label>4.20.53</label> abhijñāya tataśchittvā
            pradahenmatimān bhiṣak| saṃśodhya duṣṭamāṃsāni kṣāreṇa pratisārayet|| </l>

          <l xml:id="SS.4.20.54"><label>4.20.54</label> vraṇaṃ viśuddhaṃ vijñāya
            ropayenmatimān bhiṣak| sumanā granthayaś caiva bhallātakamanaḥśile|| </l>

          <l xml:id="SS.4.20.55"><label>4.20.55</label> kālānusārī sūkṣmailā candanāguruṇī
            tathā| etaiḥ siddhaṃ nimbatailaṃ valmīke ropaṇaṃ hitam|| </l>

          <l xml:id="SS.4.20.56"><label>4.20.56</label> pāṇipādopariṣṭāttu
            chidrairbahubhir āvṛtam| valmīkaṃ yat saśophaṃ syādvarjyaṃ tat tu vijānatā|| </l>

          <l xml:id="SS.4.20.57"><label>4.20.57</label> dhātryāḥ stanyaṃ śodhayitvā bāle
            sādhyā+ahipūtanā| paṭolapatratriphalārasāñjanavipācitam|| </l>

          <l xml:id="SS.4.20.58"><label>4.20.58</label> pītaṃ ghṛtaṃ nāśayati
            kṛcchrāmapyahipūtanām| triphalākolakhadirakaṣāyaṃ vraṇaropaṇam|| </l>

          <l xml:id="SS.4.20.59"><label>4.20.59</label>
            kāsīsarocanātutthaharitālarasāñjanaiḥ| lepo 'mlapiṣṭo badarītvagvā
            saindhavasaṃyutā|| </l>

          <l xml:id="SS.4.20.60"><label>4.20.60</label> kapālatutthajaṃ cūrṇaṃ cūrṇakāle
            prayojayet| cikitsenmuṣkakacchūṃ cāpy ahipūtanapāmavat|| </l>

          <l xml:id="SS.4.20.61"><label>4.20.61</label> gudabhraṃśe gudaṃ svinnaṃ
            snehābhyaktaṃ praveśayet| kārayed gophaṇābandhaṃ madhyacchidreṇa carmaṇā|| </l>

          <l xml:id="SS.4.20.62"><label>4.20.62</label> vinirgamārthaṃ vāyośca svedayec ca
            muhurmuhuḥ| kṣīre mahatpañcamūlaṃ mūṣikāṃ cāntravarjitām|| </l>

          <l xml:id="SS.4.20.63"><label>4.20.63</label> paktvā tasmin pacetailaṃ
            vātaghnauṣadhasaṃyutam| gudabhraṃśamidaṃ kṛcchraṃ pānābhyaṅgāt
            prasādhayet||</l>
          <trailer>iti suśrutasaṃhitāyāṃ cikitsāsthāne kṣudrarogacikitsitaṃ nāma viṃśo
            'dhyāyaḥ ||20||</trailer>
        </div>
      </div>


    </body>

  </text>
</TEI>
